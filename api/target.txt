Биылғы қаңтар айында Мемлекет басшысының Жарлығымен Орталық сайлау комиссиясының Төрағасы болып тағайындалған белгілі мемлекет және қоғам қайраткері, заң ғылымдарының докторы Нұрлан Әбдіров Egemen Qazaqstan-ға сұхбат беріп, қазіргі таңдағы өзекті мәселелердің бірі – еліміздің сайлау жүйесін жетілдіру жөніндегі ой-пікірлерін ортаға салды.
Құрметті Нұрлан Мәжитұлы, биылғы 5 маусымда тәуелсіз Қазақстан тарихында Конституцияға қатысты екінші рет өткізілген жалпыұлттық референдум қорытындыларына көңіліңіз тола ма?
Оған дауыс беруге құқығы бар қазақстандықтардың 68,05 пайызы қатысқаны, сондай-ақ Ата Заңға енгізілетін түзетулерді референдумға қатысқан азаматтардың 77,18 пайызы қолдағаны мәлім.
Шынымды айтсам, алғашқы референдум мен одан кейінгі Президент пен Парламент сайлауларының қорытындылары бойынша бұлардан әлдеқайда жоғары көрсеткіштерге көзім үйреніп қаландықтан болар, бұл жолғы нәтижелер аздау сияқты болып көрінді.
Мұның себебі – Президент Қасым-Жомарт Кемелұлы Тоқаевтың референдумды барынша ашық және әділ өткізуді, ешқандай көзбояушылыққа жол бермеуді тапсырғанында.
Ал демократиясы дамыған елдер үшін біз өткізген референдумның көрсеткіштері айтарлықтай жетістік болып саналады.
Себебі референдумға қатысқан азаматтардың басым көпшілігі Конституцияға енгізілетін түзетулерді жақтап дауыс берді.
Осылайша, халқымыз Мемлекет басшысының Жаңа Қазақстан құруға бағытталған саяси реформалар бағытына үлкен қолдау білдірді.
Осы ретте референдумға дайындық пен оны өткізу барысын 272 халықаралық байқаушы, соның ішінде Еуропадағы қауіпсіздік және ынтымақтастық ұйымы Демократиялық институттар мен адам құқықтары бюросының (ЕҚЫҰ/ ДИАҚБ) референдумды бағалау жөніндегі миссиясы бір ай уақыт бойы қадағалап, бәрі де оң пікірлерін білдіргенін айта кеткен жөн.
Бұқаралық ақпарат құралдары мен әлеуметтік желіден жекелеген референдум учаскелерінде сайлау заңнамасын бұзушылық көріністерін және өрескел түрде наразылық білдіргендер болғанын байқадық.
Осындай келеңсіздіктер жайлы не айтасыз?
Біріншіден, мен Бас прокуратураға референдумда дауыс беру кезінде жол берілген-мыс сайлау заңнамасын бұзушылықтар жайлы бұқаралық ақпарат құралдары мен әлеуметтік желіде жарияланған барлық дерек бойынша тексеріс жүргізіп, оларға құқықтық баға беру қажеттігі туралы хат жолдадым.
Ал Алматы қаласындағы №2 референдум учаскесі комиссиясының мүшелері заңнаманы бұза отырып, өз туыстары үшін дауыс бергені расталғандықтан, Орталық референдум комиссиясы осы учаскедегі референдум өткізуді жарамсыз деп таныды.
Екіншіден, біз алдағы уақытта елімізде сайлау мәдениетін қалыптастыруға күш салуымыз керек.
Мәселен, референдум учаскесінде ата-аналарына ере келген балалардың көзінше дауыс беру бюллетенін жыртып, айғай-шу шығарған адамдар жас ұрпаққа қандай өнеге көрсетті?
Олардың басқа дауыс берушілердің мазасын алуға қандай құқығы бар?
Наразылық акциясын заңнамаға сәйкес басқа орында неге өткізбеске?
Сондай-ақ ұялы телефон нөміріне күні бұрын жіберілген ақпарат арқылы өзі тіркелген мекенжай бойынша қай референдум учаскесінде дауыс беретінін оп-оңай анықтап алмай, тіркелмей тұрып жатқан үйінің маңындағы референдум учаскесіне келіп, өзін дауыс берушілер тізімінен таба алмай, орынсыз жанжал шығарғандар да аз емес.
Бұл да біздің сайлау мәдениетіміздің төмен екенін көрсетеді.
Алдағы уақытта осындай тіркеуге байланысты кикілжіңдерді болдырмауға Мемлекет басшысының тапсырмасы аясында жасалатын сайлаушылардың 
Мемлекет басшысы биылғы "Жаңа Қазақстан: Жаңару мен жаңғыру жолы" Жолдауында ОСК Төрағасы мен мүшелері міндетті түрде партиядан шығуы керек деген норманы заңнамаға енгізуді ұсынды.
Ал кейбір саясаткерлер, керісінше, ОСК-ға әртүрлі саяси партиялардың өкілдерін енгізу керек деген ұсыныс айтып жүр.
Сіздің осы туралы пікіріңіз қандай?
Әр нәрсенің өз қисыны болады.
Мәселен, мен Мәжіліс депутаты болған кезімде Nur Otan (қазіргі Amanat) партиясының жанындағы Құқықтық кеңесті құрып, оның төрағасы міндетін он жыл бойы қоғамдық негізде қоса атқардым.
Оның құрамында мықты заңгерлер, қоғам қайраткерлері, басқа саяси партиялардың мүшелері болғандықтан, күн тәртібіне енгізілген маңызды мәселелер жан-жақты талқыланып, Парламент пен Үкіметке сындарлы ұсынымдар жасалатын.
Кеңес жұмысы сонысымен қызықты да тиімді еді.
Бірақ мен 2020 жылы Сенат Төрағасының орынбасары болып тағайындалғаннан кейін бірден сол партиялық қызметімді доғарған жөн деп шештім.
Өйткені Құқықтық кеңесті Nur Otan-ның Мәжілістегі фракциясының мүшесі басқарғаны дұрыс еді.
Сол сияқты мен ОСК Төрағасы болып тағайындалған күннің ертеңінде-ақ Nur Otan партиясынан шығу туралы өтініш жаздым.
Бұл шешімімді Мемлекет басшысының биылғы Жолдауы қабылданардан екі айдай бұрын қабылдадым.
Өйткені ОСК Төрағасы мен мүшелері ешқандай саяси партияның ықпалында болмауы, тек сайлау заңнамасын басшылыққа алып жұмыс істеуі қажет деп санаймын.
Сіз айтқандай, биылғы ақпан-сәуір айларында біздің, ОСК мүшелерінің, ел өңірлерінде болған жұртшылықпен кездесулерімізде де "ОСК-ны саяси партиялар құруы керек" деген ұсыныс білдірілді.
Бірақ ол дұрыс па?
Менің ойымша, мұндай жағдайда ОСК мүшелерінің әрқайсысы өз партиясының мүддесін көздеп кететіндіктен, сайлау кезінде заңдылық пен әділдікті сақтау қиынға соғатын болады.
Сондықтан Президент Жолдауында атап көрсетілгеніндей, ОСК Төрағасы мен мүшелері міндетті түрде партиядан шығуға тиіс.
Биыл ОСК Төрағасы мен мүшелері өңірлерде жұртшылықпен кездескенін айтып өттіңіз.
Шынымды айтсам, ОСК тарапынан мұндай іс-шара ұйымдастырылғанын өз басым тәуелсіздік жылдарында бірінші рет естіп, қайран қалғанмын.
Сіздердің жұмыстарыңыз төмен тұрған сайлау комиссияларына нұсқау берумен шектелмеуші ме еді?
Жалғыз сіз емес, жаңа қызметіме кірісе салып, осындай ұсыныс жасағанымда ОСК мүшелері де, аппарат қызметкерлері де, аумақтық сайлау комиссияларының төрағалары да таңғалысты.
Өйткені расында да, бұған дейін ОСК тарапынан өңірлерде мұндай кездесулер өткізілмеген екен.
Алайда мен бұрынғы әдіспен, ескіше жұмыс істеуге болмайтынын түсіндім.
Өңірлерден келген қағаздарда бәрі тамаша болып тұрғанымен, іс жүзінде олай бола бермейтінін білуші едім.
Мәселен, былтыр Мемлекет басшысының саяси реформаларына сәйкес алғаш рет өткізілген ауыл әкімдерінің сайлауын алайық.
Сол науқан басталғаннан кейін көп ұзамай, Сенатта қызмет істеп жүрген кезімде осы жаңашылдықтың шынайы нәтижелерін нақты білу үшін өз бастамам болған соң жеке көлігіммен Қарағанды облысының Ұлытау және Жаңаарқа аудандарына барып, жаңадан сайланған ауыл әкімдерімен кездесулер өткіздім.
Олардың алдағы уақытта нендей шаруалармен айналысатынын сұрадым.
Көбі өз округтеріне қарайтын елді мекендерді ауыз сумен қамтамасыз ету, жолдарды жөндеу, көшелерді жарықтандыру сияқты мәселелерді көтеретіндерін айтты.
Кезек жасы қырықтан асқан жігітке келгенде ол: "Біздің ауылдың атын өзгертіп, бір атамыздың есімін бергізуді қолға аламын", деді.
"Одан басқа қандай іспен айналыспақсыз?", деген сауалыма жауап бере алмай, үнсіз қалды.
Бір ауылдың тағдыры сеніп тапсырылған әкімнің деңгейі осындай болып шықты.
Мұндай кездейсоқ адамдардың ауыл әкімі болып сайланып кетуінің себебін сұрастырғанымда аумақтық сайлау комиссияларының басшылары кей жерлерде әлі күнге трайбализм, яғни руға, атаға бөлінушілік барын айтты.
Соның кесірінен кейде қолдарынан іс келетін азаматтардың жолы болмай, руластары мен аталастарының саны көп шалағай біреулер жеңіске жетіп жатады екен.
Міне, осындай кемшіліктерді дер кезінде анықтап, одан сабақ алу, қолданыстағы заңнамаға ауыл әкімдерін сайлауға қатысты түзетулер енгізу ісінен ОСК неге шет қалуға тиіс?!
Біздің өңірлерге шығып, жұртшылықпен кездесулер өткізуіміздің мақсаты да сол – елдің сайлау жүйесіне енгізіліп жатқан өзгерістердің шынайы нәтижелерін білу, сайлау процестерінің кемшін тұстарын анықтап, оларды уақтылы түзету үшін тиісті шаралар қолдану.
Өзіңіз жоғарыда келтірген мысалдағыдай олқылықтарды қалай болдырмау керек?
Әділін айту керек, ел ішінде оң мысалдар да аз емес.
Айталық, Атырау облысына сапарымызды әйгілі Сарайшықтан бастап, сол ауылдағы сайлау учаскесінде жергілікті тұрғындармен кездесіп, өткен жылы ауыл әкімін сайлау қалай өткізілгенін сұрап білдік.
Ауыл белсенділері бұрынғы әкімнің жұмысына көңілдері онша толмағандықтан, оның орнына сайлайтын адамды өздері іздепті.
Ауылда сенім артатындай тұлға көрмеген соң олар аудан әкіміне шығып, лайықты кадр тауып беруді өтінген екен.
Ол ауданның Кәсіпкерлік бөлімінің басшысы болып істейтін Жексенбай Пазуловтың кандидатурасын ұсыныпты.
Ал Сарайшықтың жігіттері ауыл белсенділерінің басқа елді мекенде туып-өскен азаматты басшылық қызметке шақырғанына намыстанып, өз араларынан үш үміткер шығарыпты.
Баламалы сайлау қорытындысында ауылдың дауыс беру құқығы бар тұрғындарының 74 пайызының дауысын алған Жексенбай жеңіске жетіпті.
Оның содан бергі уақытта атқарған жұмыстарына сарайшықтықтар өте разы.
Жексенбайдан ауыл әкімінің сайлауын қалай өткізу жөніндегі пікірін сұрағанымызда ол: "Ауыл әкімдігіне үміткерлердің бәрін қатыстырып, ашық дебат өткізу керек. Оған сайлаушылардың бәрін шақырған жөн. Сонда олар кімнің кім екенін өздері-ақ түсініп, дұрыс шешім қабылдайды", деді.
Пайымдап қарасақ, бұл – дұрыс ұсыныс.
Халқымыз "Жылқы кісінескенше, адам сөйлескенше" деп бекер айтпаған ғой.
Трайбализмді тоқтатудың бірден-бір жолы да осы сияқты.
Сондай-ақ дебат өткізуге бюджеттен қаржы шығындаудың да қажеті жоқ.
Сайлаушыларға дауыс бергізіп, хаттама толтыру да керек емес.
Бұл қолданыстағы заңнамаға да қайшы келмейді.
Осындай жағдай Түркістан облысының Сайрам ауданындағы Құтарыс ауылында да болған екен.
Мұндағы ауыл белсенділері, ақсақалдар ақылдаса келіп, ауыл әкімінің сайлауына түсуге ауданның Жолаушылар тасымалы және көлік бөлімін басқарып жүрген Мырзахан Керімбековті шақырыпты.
Бұған намыстанған ауыл жігіттері өз араларынан 4 үміткер ұсынған.
Ақыры баламалы сайлауда Мырзахан сайлаушылардың 76,1 пайызының дауысына ие болып, жеңіске жетіпті.
Оның да содан бері атқарған жұмысына ауыл халқы дән риза екендерін білдірді.
Жоғарыда келтірген екі мысалдан түйетін ой: ауыл тұрғындары ауылдық округ әкімін сайларда әуелі жергілікті азаматтардың іскерлік және адамгершілік қасиеттерін талқылап, олардың деңгейлеріне көңілдері толмаса, үміткерді басқа жақтан іздейтін үрдіс қалыптаса бастаған.
Бұл ата мен рудың мүддесін емес, тұтас ауылдың мүддесін көздеген үрдіс екені даусыз.
Өзгелерге үлгі тұтарлық үрдіс.
Жалпы, ауылды елді мекендер тұрғындарының ауыл әкімдерін сайлауға көзқарастары жақсы екені аңғарылды.
Мысалы, биылғы 18 сәуірде Павлодар облысының Жаңатілек ауылында әкім сайлауы қалай өтіп жатқанымен таныстық.
Бастапқыда Мәдениет үйінде орналасқан сайлау учаскесіне келіп, дауыс беріп жатқан сайлаушылар саны аз екенін көріп, оның себебін сұрасақ, ауыл тұрғындары бір қайтыс болған адамды ақтық сапарға шығарып салуға кеткен болып шықты.
Біраз уақыттан соң олар сайлау учаскесіне лек-легімен келіп дауыс берді.
Жаңатілектіктермен сөйлесіп, сайлау туралы пікірлерін сұрағанымызда: "Біз өз ауылымыздың басшысы кім болатынына немқұрайды қарай алмаймыз", десті олар.
Қостанай облысының Садчиков ауылының әкімі болып 10 жылдай абыроймен қызмет істеген азамат былтыр өз лауазымына қайтадан сайланыпты.
Одан: "Әкім сайлауы сізге не берді?", деп сұраған едім.
Ол: "Шынымды айтсам, өзімді сайлаған ауылдастарымның алдындағы жауапкершілігімді бұрынғыдан да терең сезіндім", дегенінде, өзін бағалай білген жерлестеріне ризашылығынан болар, көзінен жас шығып кетті.
Өңірлерге сапарға шығуымыздың бір мақсаты да осы – ауыл әкімдерін сайлаудың жай-жапсарына қанығу еді.
Келесі жылы халық аудан әкімдерін қанатқақты режімде, ал 2024 жылы жаппай тікелей сайлайтын болғандықтан, ауыл әкімдерін сайлау кезінде жинақталған тәжірибені мұқият ескеру қажет.
Өйткені бұл жаңашылдық миллиондағанадамның тағдырына әсерін тигізетін болады.
"Ауыл әкімі болу үшін жоғары білімнің қажеті жоқ" деген пікір де айтылып жүр.
Өңірлерде болғанымызда осы мәселеге жұртшылықтың, әсіресе жастардың көзқарасы қандай екеніне арнайы назар аудардық.
Олардың 99 пайыздайы ауыл әкімінің міндетті түрде жоғары білімі болуы керек деп санайды.
Себебі төртінші бюджет, яғни ауылдық әкімдіктердің бюджеті енгізілгеннен кейін ауыл әкімдерінің қолданыстағы заңнаманы білу қажеттілігі еселеп артты.
Оның үстіне заңдардағы өзгерістерді де қалт жібермей, қадағалап отыру қажет.
Жоғары білім сол үшін керек.
Осы орайда Атырау қаласындағы Халел Досмұхамедов атындағы университетте болған кездесуде менің қойған сұрағыма жауап берген бір жігіт деді: 
Мен 31 жастамын.
Жоғары білімім бар.
Жастар орталығында қызмет істеймін.
Мақсатым – өз ауылыма барып, ауылдық округ әкімі болу.
Бірақ оған қазір дайын емес екенімді білемін.
Үш жыл дайындалып, 34 жасымда сайлауға түсуді жоспарлап отырмын.
Ал ауыл әкіміне жоғары білім ауадай қажет.
Әйтпесе, қазір той басқарып жүрген асабалар да қызыл тілдеріне сүйеніп, әкім болып сайланып кетуі мүмкін.
Шынында да, қазір ауыл әкімдеріне жоғары білімнің өзі де аздық етеді.
Осы ретте жұртшылық өкілдері сайлауға қатысатын үміткерлердің бәрін арнайы курстарда оқыту керек деген пікір білдірді.
Ал менің ойымша, ауыл әкімдерінің сайлауын іс басындағы әкімнің өкілеттілік мерзімі аяқталардан кемінде екі-үш ай бұрын өткізген жөн.
Содан кейін сайланған әкімдерді Президент жанындағы Мемлекеттік қызмет академиясының жанындағы арнайы дайындық курсынан өткізу қажет.
Әрине, бұл үшін де қолданыстағы заңнамаға тиісті өзгерістерді пысықтап енгізу талап етіледі.
Өңірлерге іссапарларыңыз қалай өтті?
Әкімдер мен жергілікті полиция астанадан келетін мәртебелі меймандарды қарсы алатын әдеттерімен тағы бір әбігерге түскен жоқ па?
Жоқ.
Біз әкімдіктердің маңына да жоламадық.
Полицияның қызметіне де жүгінбедік.
ОСК мүшелері мен аумақтық сайлау комиссиясының басшылары – бәріміз бір шағын автобусқа отырып, бірге ел аралап жүрдік.
Кездесулеріміз мәдениет мекемелерінің, университеттер мен колледждердің ғимараттарында өтті.
Оларға өздерін билікке оппозициядамыз деп санайтын азаматтардың бәрін, барлық саяси партиялардың, үкіметтік емес ұйымдардың өкілдерін, мәслихаттардың депутаттарын, мүгедектігі бар адамдарды, журналистер мен блогерлерді шақырдық.
Баяндама да оқымай, ашық диалог құрдық.
Уақытты шектемей, қатысушылардың соңғы сұрағына дейін жауап берілген 2-3 сағаттық кездесулеріміздің барлығы ОСК телеграм-арнасында және ютубта тікелей эфирде көрсетілді.
Былтыр өткізілген халық санағы қазақстандықтардың орташа жасы 32-ге жуық екенін көрсетті.
Бір байқағаным – жас буын сайлауға қатысуға аса ынта танытпай жүр.
Осыған орай біз жастармен арнайы кездесулер өткізіп, оларды ашық әңгімеге тарттық.
Қойған сұрақтарына жауап беріп, сайлау жүйесі жайлы ой-пікірлері мен ұсыныстарын тыңдадық.
Өңірлерге сапарымды Қазақстанның бірінші астанасы болған Қызылорда қаласынан, қаймағы бұзылмаған қазақ жұрты – Сыр елінен бастадым.
3 мегаполис пен 14 облыста және Семей қаласында болдым.
10 мыңнан астам адам қатысқан 71 кездесу өткізіп, оларда айтылған сайлау жүйесіне қатысты 443 ұсыныс пен сұрақты жазып алдым.
Оларды жан-жақты талдап, сайлау заңнамасын жетілдіру мақсатында пайдаланатын боламыз.
ЕҚЫҰ Қазақстанның сайлау жүйесін көптен бері сынап-мінеп келе жатқаны белгілі.
Сол сындардан қандай қорытынды шығармақ ойыңыз бар?
Ең алдымен, біз ЕҚЫҰ-ға бұрынғыдай есігімізді тарс жауып қоймай, жүйелі консультация жасауға көштік.
Жақында ЕҚЫҰ/ДИАҚБ референдумды бағалау жөніндегі миссиясының басшысы Тамаш Месерич қатысқан кездесуде біз ЕҚЫҰ-ға құрметпен қарайтынымызды және оның ұсынымдарын міндетті түрде талқылайтынымызды, бірақ оларды халықпен ақылдаса отырып қабылдайтынымызды мәлімдедім.
Өйткені ұлтымыздың болмысының, ділінің еуропалықтармен салыстырғанда елеулі ерекшеліктері бар екенін ескермесе болмайды.
Осы орайда біз ел болашағы – жастар арасында арнайы сауалдама жүргізіп, олардың ЕҚЫҰ ұсынымдарына көзқарастарын білген едік.
Айталық, ЕҚЫҰ Қазақстан Президентінің мемлекеттік тілді білуі жөніндегі талаптың қажеті жоқ десе, біздің жастардың 89,9 пайызы Мемлекет басшысы қазақ тілін міндетті түрде білуі шарт деп санайды.
ЕҚЫҰ соттылығы бар азаматтың сайланбалы қызметтерге ұсынылуына жол бермейтіндеріңіз дұрыс емес десе, біздің жастардың 54,4 пайызы ешқандай жағдайда соттылығы бар адамды сайланбалы қызметке ұсынбау қажет деп есептейді.
ЕҚЫҰ партиялық тізім бойынша сайланған Мәжіліс пен Мәслихат депутаты осы қызметін атқару кезінде өзін ұсынған саяси партиядан шығып, басқа кез келген саяси партияға ауыса беруі керек десе, бұған біздің жастардың 45,5 пайызы қарсы болып, 18,2 пайызы ғана қолдау білдірді.
Түйіндей айтқанда, қолданыстағы сайлау заңнамасына өзгерістер мен толықтырулар енгізіп, сайлау жүйесін жетілдіру – Жаңа Қазақстанның талабы.
Мәселен, біз биылғы референдумды 1995 жылы қабылданған "Референдум туралы" заңды алғаш рет қолданып өткіздік.
Оған және "Сайлау туралы" заңға қазіргі заман ерекшеліктерін ескере отырып, тиісті түзетулер енгізу күн тәртібінде тұр.
Орталық сайлау комиссиясының (ОСК) төрағасы Нұрлан Әбдіров Алматыға жұмыс сапары барысында қала жұртшылығымен жүздесіп, азаматтардың мемлекетті басқару ісіндегі рөлін күшейту және халықтың әділ сайлауға сенімін арттырып, сайлау үдерісі арқылы жаңа бастамаларды жүзеге асыру жайын талқылады.
Саяси жаңғыру үшін сайлау жүйесін жетілдіру қажеттігі – Мемлекет басшысының Жолдауында баса айтылған тақырыптың бірі.
Себебі қоғам әр сайлаудан тың леп, соны серпін күтеді.
Парламент қабырғасындағы депутаттан бастап, қарапайым ауыл әкіміне дейін сайлау – мемлекет өміріндегі маңызды қадам.
Осыған тоқталып өткен Ортсайлауком төрағасы халық ішінде сайлауға дұрыс көзқарас қалыптастырудың айрықша маңызын атап өтті.
Былтырғы шілдеден бері елімізде 730 ауыл әкімі сайланды.
Жауапты қызметке жаңа кадрлар келді.
Бұл үрдіс жүйелі жалғасып, еліміздің әр түкпіріндегі ауылдарда әкімдерді сайлау процесі жүріп жатыр.
Сол сайлаулар қалай өтуде, сайланған әкімдер халыққа қаншалықты жақын яки өз жұмысына көңілдері тола ма деген сауалдарға жауап алу мақсатында аймақтарды аралап, халықпен кездесулер ұйымдастырып келеміз.
Тап қазір республикалық деңгейдегі сайлаулар өтіп жатпаса да, сайлауаралық кезеңде отырмыз.
Біз үшін халықтың пікірі маңызды.
""Халық үніне құлақ асатын мемлекет" тұжырымдамасын алға ұстай отырып, сайлауға қатысты ұсыныс-тілектерді, ескертпелерді ұдайы қабылдауға дайынбыз" деп атап өтті Нұрлан Әбдіров.
Еркін форматта өрбіген қос кездесудің алғашқысына әртүрлі жастағы қала тұрғындары қатысты.
Жиналғандар сайлау заңнамасы және сайлау жүйесін жетілдіру мәселелері төңірегіндегі сауалдарын жолдады.
Сайлаудың ашықтығын қамтамасыз ету, электронды форматта дауыс беру жайлары әңгіме өзегіне айналды.
Саяси науқанның салмағын саралауға бағытталған жүздесуден мегаполис жастары да қалыс қалған жоқ.
Әл-Фараби атындағы Қазақ ұлттық университетінде өткен кездесуге шаһардағы 20-дан астам оқу орнынан 200-ге тарта студент жастар қатысты.
Кездесу барысында сайлау процесінің өзекті мәселелері бойынша дәстүрлі онлайн сауалнама жүргізілді.
Сауалнама нәтижесіне сәйкес сұралғандардың 45 пайызы электронды дауыс беруді қолдаса, 32-сі аралас дауыс беру форматын таңдаған, ал 12 пайызы дәстүрлі форматта дауыс берудің арықшылығы көп деп санаған.
Респонденттердің 70,6 пайызы Президенттікке үміткер мемлекеттік тілді жетік білуге тиіс және лингвистикалық емтихан тапсыруы міндетті деп есептеген.
Сондай-ақ сауалнамаға қатысқандардың 49,5 пайызы соттылығы бар азаматты Президент, депутат, әкім сияқты сайланбалы лауазымдарға ұсынуға жол беруге болмайды деген пікірлерін білдірген.
Өткен жылы Мемлекет басшысы Қасым-Жомарт Тоқаевтың бастамасымен сайлау туралы заңға елеулі өзгерістер енгізілді.
Соның нәтижесінде аймақтарда жұрт сенімін иеленіп, сыннан сүрінбей өткен партия өкілдері ғана саяси додада бақ сынауға жолдама алды.
Дегенмен сайлау жүйесінде әлі де болса шикіліктің барын Президент жуырдағы Жолдауында атап өтіп, түрлі факторлардың салдарынан халықтың сайлау науқанына қызығушылығы күрт төмендегеніне тоқталған болатын.
Кездесуге келгендер ақпараттық-түсіндіру жұмыстарын жүргізуде әлеуметтік желінің әлеуетін оңтайлы пайдалану арқылы жастардың саяси мәдениетін қалыптастырып, сайлау процестеріне деген қызығушылығын арттыруға болады деген пікір айтты.
Жастар электронды дауыс берудің басты артықшылығы оның қолжетімділігі, ал кемшіліктері ақпараттық қауіпсіздікке қатысты қауіп-қатерлермен байланысты екенін де атап өтті.
Өз кезегінде Орталық сайлау комиссиясының өкілдері егер болашақта электронды дауыс беру үдерісі өріс алар болса аталған жайлар міндетті түрде ескерілетінін мәлімдеді.
Президент сайлауын ұйымдастыру бір күндік іс-шара емес.
Қазірдің өзінде саяси маңызы зор оқиғаға дайындық қызу басталып кетті.
Орталық сайлау комиссиясының мүшелері әр мәселе бойынша түсініктеме беруде.
Жақында Нұрлан Әбдіровтің төрағалығымен Орталық сайлау комиссиясының кезекті отырысы өтті.
Отырысқа саяси партиялардың, Мемлекеттік қызмет істері агенттігі, ішкі істер және әділет министрліктері, Бас прокуратура және БАҚ өкілдері, бейнебайланыс режімінде облыстардың, республикалық маңызы бар қалалардың және астананың аумақтық сайлау комиссияларының мүшелері қатысты.
Ең әуелі Орталық сайлау комиссиясы төрағасының орынбасары Константин Петров сайлау құжаттарының нысандарын белгілеу туралы баяндама жасады.
Орталық сайлау комиссиясы президент сайлауын өткізу бойынша сайлау құжаттарының 18 нысанын дайындады.
Атап айтсақ, кандидатты ұсыну бойынша құжаттар, аумақтық сайлау комиссияларының өкілеттіктері шеңберінде қабылданатын құжаттар, учаскелік сайлау комиссияларының өкілеттіктері шеңберінде қабылданатын құжаттар және сайлау құжаттарының басқа нысандары.
Президенттікке кандидаттарды республикалық қоғамдық бірлестіктер атынан олардың жоғары органдары ұсынады.
Президенттікке кандидаттар ұсыну туралы шешім республикалық қоғамдық бірлестіктің жоғары органы мүшелерінің жалпы санының көпшілік даусымен қабылданады және хаттамадан үзінді көшірмесімен ресімделеді.
Республикалық қоғамдық бірлестіктің жоғары органының шешімі президенттікке кандидаттың назарына жеткізіледі.
Президенттікке кандидаттың дауысқа түсуге келісуі туралы өтінішімен бірге Орталық сайлау комиссиясына ұсынылады.
Республикалық қоғамдық бірлестіктің жоғары органы хаттамасының үзінді көшірмесінде республикалық қоғамдық бірлестіктің жоғары органы мүшелерінің жалпы саны және кандидатты ұсыну туралы дауыстарды қолдау туралы мәліметтер болуға тиіс.
Сайлау туралы Конституциялық заңда белгіленген өкілеттіктерге сәйкес, Орталық сайлау комиссиясының президенттікке кандидаттың Конституцияда және "Қазақстан Республикасындағы сайлау туралы" ҚР Конституциялық заңына қойылатын талаптарға сәйкестігін анықтау туралы хаттама қабылдайды.
Аумақтық сайлау комиссияларының функцияларына қатысты бірқатар құжат әзірленді.
Бұдан басқа мынадай сайлау құжаттарының нысандары бар: сайлаушылар тізімі, Президенттікке кандидаттарды қолдау үшін сайлаушылардың қолдарын жинауға арналған қол қою парағының нысаны, кандидаттың куәлігі, сенім білдірілген адамның куәлігі, шет мемлекеттің, халықаралық ұйымның байқаушы куәлігі, – деді К.Петров.
Президент сайлауында президенттікке кандидаттардың заңнама талаптарына сәйкестігін тексеруді ұйымдастыру туралы Орталық сайлау комиссиясының мүшесі Шавкат Өтемісов баяндады.
Бұған дейін кандидатқа қойылатын талаптар айтылды.
Бұдан бөлек, сот әрекетке қабілетсіз деп таныған, сондай-ақ сот үкімі бойынша бас бостандығынан айыру орындарында отырған азаматтардың сайлауға және сайлануға, республикалық референдумға қатысуға құқығы жоқ.
Сотталғандығы белгіленген тәртіппен өтелмеген немесе алып тасталмаған, сонымен бірге, сыбайлас жемқорлық қылмыс және сыбайлас жемқорлық құқық бұзушылық жасаудағы кінәсін сот заңда белгіленген тәртіппен таныған адам да Президенттікке үміткер бола алмайды.
Кандидаттың барлық талаптарға сәйкестiгiн Орталық сайлау комиссиясы республикалық қоғамдық бiрлестiктiң жоғары органы отырысының кандидатты ұсыну туралы хаттамасынан үзiндi көшірме кандидаттың дауысқа түсуге келiсiм беруi туралы өтiнiшiмен және кандидаттың сайлау жарнасын енгізгенін куәландыратын құжатпен бірге ұсынылған кезден бастап бес күн iшiнде айқындайды.
Кандидаттың сайлауға түсуге келісімі туралы өтінішінің нысаны Орталық сайлау комиссиясының қаулысымен бекітіледі.
Өтінішке жеке нысан бойынша өмірбаяндық деректер, мемлекеттік қызметтегі немесе сайланбалы мемлекеттік лауазымдардағы жұмыс тәжірибесі туралы мәліметтер, сайлау жарнасын енгізу туралы құжат қоса беріледі, – деді Шавкат Өтемісов.
Бұдан кейін президенттікке кандидат Орталық сайлау комиссиясының шотына заңнамада белгіленген ең төменгі жалақының елу еселенген мөлшерінде сайлау жарнасын енгізеді.
Орталық сайлау комиссиясы көрсетілген құжаттар келіп түскен кезден бастап уәкілетті мемлекеттік органдарға дереу сұрау салулар жібереді.
Көрсетілген мемлекеттік органдардың сұрау салуларды қарау және Орталық сайлау комиссиясына мәліметтерді ұсыну мерзімі сұрау салу келіп түскен күннен бастап күнтізбелік екі күнге созылады.
Өкілетті органдардан тиісті мәліметтер түскеннен кейін Орталық сайлау комиссиясы президенттікке кандидаттың Конституция мен "Қазақстан Республикасындағы сайлау туралы" Конституциялық заң талаптарына сәйкестігін орнату туралы Орталық сайлау комиссиясының қаулысымен бекітілген нысандағы хаттаманы жүзеге асырады.
Орталық сайлау комиссиясының хаттамасында кандидаттың лингвистикалық комиссияның мемлекеттік тілді меңгергені туралы қорытындысымен бірге қолданыстағы заңнамаға сәйкес келетіні немесе келмейтіні белгіленеді.
Жұмыс сапары кезінде Нұрлан Әбдіров Қостанай ауданының Садчиков ауылдық округінің шілде айында сайланған әкімімен кездесіп, ауыл тұрғындарымен жүздесті.
Тұрғындар ауыл әкімін сайлау туралы ойларын ортаға салып, тікелей сайлау ауыл әкімінің халық алдындағы жауапкершілігін арттырып, ауылдың өзекті мәселелерін шешуді жеделдетуге ықпал ететінін атап өтті.
Олар өз жұмысын тиімді атқарып отырған әкімдер сайлаушылар арасында беделге ие болса, оларға келешекте де сайлауға түсуге мүмкіндік беру керек деп атап өтті.
Кездесу барысында сондай-ақ облыс әкімдерін сайлау жүйесін енгізу мәселесі де көтерілді.
Қостанайлықтар үміткерлер арасында дебат өткізу сайлау процесінің ашықтығын қамтамасыз етіп, бәсекеге ықпал ететінін айтты.
Қостанай өңіріндегі сапары барысында ОСК төрағасы сондай-ақ саяси партиялар, үкіметтік емес ұйымдар, БАҚ өкілдері, мәслихаттар депутаттары, блогерлер, облыстағы сайлау комиссияларының мүшелерімен кездесті.
Іс-шараға 400-ге жуық адам қатысты.
Н.Әбдіров сайлау жүйесінде алдағы уақытта қолға алынатын реформалар туралы баяндап, қатысушылардың сұрақтарына жауап берді.
"Ақ жол" партиясының өкілі, облыстық мәслихаттың депутаты Дастан Жұмабаев дауыс беру процесінің ашықтығын қамтамасыз ету мақсатында бейнебақылау құралдарын пайдалану мен сайлау заңнамасына тиісті түзетулер енгізу жөнінде ұсыныс жасады.
Қазақстан халқы Ассамблеясы атынан сайланған бұрынғы мәжіліс депутаты Валерий Вишниченко Мемлекет басшысының ҚХА квотасын Сенатқа ауыстыруға қатысты бастамасын қолдайтынын атап өтті.
Ол сондай-ақ осы квота бойынша сайланатын депутаттар үшін үшжылдық ротация механизмін енгізуді ұсынды.
В.Вишниченконың айтуынша, бұл Сенатта түрлі этностардың атынан өкілдік етуге мүмкіндік береді.
Саясаткер, әйелдер клубының жетекшісі Римма Бектұрғанова Мәжілістің партиялық тізімінде әйелдер, жастар және мүмкіндігі шектеулі адамдар үшін кемінде 30 пайыз квота қарастыруды көздейтін сайлау туралы заңнамаға енгізіліп отырған түзетулер қазіргі уақыт талабына сай екенін айтты.
Одан бөлек қатысушылар ұлттық бақылаушылардың қызметін құқықтық тұрғыдан реттеу, сайлау комиссияларын қалыптастыру және олардың жұмыстары туралы, жастардың сайлау процесіне қатысу мүмкіндігін кеңейту, сондай-ақ электронды дауыс беруді қолдану туралы мәселелер көтеріп, осы және өзге де мәселелерді қызу талқылады.
ОСК төрағасы өңірдегі жас сайлаушылармен кездесіп, жастардың қоғамның одан әрі саяси трансформациясындағы рөлі мен орны туралы пікірлесті.
Жастар дауыс беру процесіне электронды технологияларды қолдану бастамасына ерекше назар аударды.
Белсенді жастардың бірі Наурызбек Бірмағамбетов электронды дауыс беруді әуелі қанатқақты режімде бірнеше сайлау учаскелерінде енгізіп көруді ұсынды.
Сондай-ақ жастармен кездесу барысында сайлау процесінің кейбір мәселелері бойынша онлайн сауалдама жүргізілді.
Сауалдама нәтижелері респонденттердің 40 пайызы компьютер, смартфон, планшет арқылы қашықтан электронды дауыс беруді енгізуді, ал 33,3 пайызы аралас (стационарлық, қашықтан) электронды дауыс беруді қолдайтынын көрсеткен.
Кездесулер өзге өңірлердегідей әлеуметтік желілерде де трансляцияланды.
Бұл Нұрлан Әбдіровтің өңірлерге жасаған оныншы сапары.
Осыған дейін Орталық сайлау комиссиясының төрағасы Ақмола, Ақтөбе, Алматы, Атырау, Жамбыл, Қызылорда, Маңғыстау, Түркістан облыстарында, сондай-ақ Нұр-Сұлтан қаласында тұрғындарымен кездесу өткізген болатын.
Келесі іссапар Батыс Қазақстан облысына жоспарланып отыр.
Жақында Нұрлан Әбдіровтің төрағалығымен Орталық сайлау комиссиясының кезекті отырысы өтті.
Отырысқа саяси партиялардың, Мемлекеттік қызмет істері агенттігі, ішкі істер және әділет министрліктері, Бас прокуратура және БАҚ өкілдері, бейнебайланыс режімінде облыстардың, республикалық маңызы бар қалалардың және астананың аумақтық сайлау комиссияларының мүшелері қатысты.
Ең әуелі Орталық сайлау комиссиясы төрағасының орынбасары Константин Петров сайлау құжаттарының нысандарын белгілеу туралы баяндама жасады.
Орталық сайлау комиссиясы президент сайлауын өткізу бойынша сайлау құжаттарының 18 нысанын дайындады.
Атап айтсақ, кандидатты ұсыну бойынша құжаттар, аумақтық сайлау комиссияларының өкілеттіктері шеңберінде қабылданатын құжаттар, учаскелік сайлау комиссияларының өкілеттіктері шеңберінде қабылданатын құжаттар және сайлау құжаттарының басқа нысандары.
Президенттікке кандидаттарды республикалық қоғамдық бірлестіктер атынан олардың жоғары органдары ұсынады.
Президенттікке кандидаттар ұсыну туралы шешім республикалық қоғамдық бірлестіктің жоғары органы мүшелерінің жалпы санының көпшілік даусымен қабылданады және хаттамадан үзінді көшірмесімен ресімделеді.
Республикалық қоғамдық бірлестіктің жоғары органының шешімі президенттікке кандидаттың назарына жеткізіледі.
Президенттікке кандидаттың дауысқа түсуге келісуі туралы өтінішімен бірге Орталық сайлау комиссиясына ұсынылады.
Республикалық қоғамдық бірлестіктің жоғары органы хаттамасының үзінді көшірмесінде республикалық қоғамдық бірлестіктің жоғары органы мүшелерінің жалпы саны және кандидатты ұсыну туралы дауыстарды қолдау туралы мәліметтер болуға тиіс.
Сайлау туралы Конституциялық заңда белгіленген өкілеттіктерге сәйкес, Орталық сайлау комиссиясының президенттікке кандидаттың Конституцияда және "Қазақстан Республикасындағы сайлау туралы" ҚР Конституциялық заңына қойылатын талаптарға сәйкестігін анықтау туралы хаттама қабылдайды.
Аумақтық сайлау комиссияларының функцияларына қатысты бірқатар құжат әзірленді.
Бұдан бақа мынадай сайлау құжаттарының нысандары бар: сайлаушылар тізімі, Президенттікке кандидаттарды қолдау үшін сайлаушылардың қолдарын жинауға арналған қол қою парағының нысаны, кандидаттың куәлігі, сенім білдірілген адамның куәлігі, шет мемлекеттің, халықаралық ұйымның байқаушы куәлігі, – деді К.Петров.
Президент сайлауында президенттікке кандидаттардың заңнама талаптарына сәйкестігін тексеруді ұйымдастыру туралы Орталық сайлау комиссиясының мүшесі Шавкат Өтемісов баяндады.
Бұған дейін кандидатқа қойылатын талаптар айтылды.
Бұдан бөлек, сот әрекетке қабілетсіз деп таныған, сондай-ақ сот үкімі бойынша бас бостандығынан айыру орындарында отырған азаматтардың сайлауға және сайлануға, республикалық референдумға қатысуға құқығы жоқ.
Сотталғандығы белгіленген тәртіппен өтелмеген немесе алып тасталмаған, сонымен бірге, сыбайлас жемқорлық қылмыс және сыбайлас жемқорлық құқық бұзушылық жасаудағы кінәсін сот заңда белгіленген тәртіппен таныған адам да Президенттікке үміткер бола алмайды.
Кандидаттың барлық талаптарға сәйкестiгiн Орталық сайлау комиссиясы республикалық қоғамдық бiрлестiктiң жоғары органы отырысының кандидатты ұсыну туралы хаттамасынан үзiндi көшірме кандидаттың дауысқа түсуге келiсiм беруi туралы өтiнiшiмен және кандидаттың сайлау жарнасын енгізгенін куәландыратын құжатпен бірге ұсынылған кезден бастап бес күн iшiнде айқындайды.
Кандидаттың сайлауға түсуге келісімі туралы өтінішінің нысаны Орталық сайлау комиссиясының қаулысымен бекітіледі.
Өтінішке жеке нысан бойынша өмірбаяндық деректер, мемлекеттік қызметтегі немесе сайланбалы мемлекеттік лауазымдардағы жұмыс тәжірибесі туралы мәліметтер, сайлау жарнасын енгізу туралы құжат қоса беріледі, – деді Шавкат Өтемісов.
Бұдан кейін президенттікке кандидат Орталық сайлау комиссиясының шотына заңнамада белгіленген ең төменгі жалақының елу еселенген мөлшерінде сайлау жарнасын енгізеді.
Орталық сайлау комиссиясы көрсетілген құжаттар келіп түскен кезден бастап уәкілетті мемлекеттік органдарға дереу сұрау салулар жібереді.
Көрсетілген мемлекеттік органдардың сұрау салуларды қарау және Орталық сайлау комиссиясына мәліметтерді ұсыну мерзімі сұрау салу келіп түскен күннен бастап күнтізбелік екі күнге созылады.
Өкілетті органдардан тиісті мәліметтер түскеннен кейін Орталық сайлау комиссиясы президенттікке кандидаттың Конституция мен "Қазақстан Республикасындағы сайлау туралы" Конституциялық заң талаптарына сәйкестігін орнату туралы Орталық сайлау комиссиясының қаулысымен бекітілген нысандағы хаттаманы жүзеге асырады.
Орталық сайлау комиссиясының хаттамасында кандидаттың лингвистикалық комиссияның мемлекеттік тілді меңгергені туралы қорытындысымен бірге қолданыстағы заңнамаға сәйкес келетіні немесе келмейтіні белгіленеді.
Қазақстанда 10 мыңға жуық сайлау учаскесі бар.
Еліміздегі барлық бақылаушылар учаскелерді толық қамти алмайды.
Парламенттік сайлауға бір ай уақыт қалғанда билік бақылаушыларға арналған жаңа тәртіп енгізді.
Орталық сайлау комиссиясының (ОСК) жарғысы бойынша, енді тек рұқсаты бар ұйымдар ғана сайлауға бақылаушы жібере алады.
Ал учаскеден онлайн трансляция жүргізуге болмайды.
Фото-видео түсіретін кезде рұқсат алу керек деген ереже бар.
Яғни, сайлау учаскесінде жүрген барлық адамнан рұқсат сұрау керек деген ереже жазылған.
Мұндай қатаң қаулы не үшін қажет болды?
Осы жаңа ережемен елдегі бақылаушылар жұмыс істей ала ма?
Алдағы Парламенттік сайлауға біздің елдегі бақылаушылар қаншалықты дайын?
Жаңа қаулы бақылаушылардың құқығын шектей ме?
"Baqylau" жобасының үйлестірушісі Бэлла Орынбетова сайлау бақылаушыларына қатысты жаңадан шыққан қаулы халықаралық нормаларға қарсы деп есептейді.
Оның ойынша, бұл ережелер бақылаушылардың құқығын шектеп, қолын байлайды.
Соның салдарынан сайлау кезінде қандай да бір құқық бұзушылықтар орын алса, оны дәлелдеу қиынға соғады.
Бұл жерде сотқа шағымдану құқығынан айырылып отырмыз дейді сарапшы.
Бақылаушылар видео түсіретін болса, учаскеде жүрген жеке адамды емес, құқық бұзушылықты ғана түсіреді.
Конституциямыздың 30-бабы бойынша, әрбір адам ел билігін басқаруға қатыса алады.
Яғни, сайлау арқылы қатысады.
Сайлау халықаралық нормалар бойынша, әділ, ашық, жария өту керек.
Бізде жариялық принципін мүлдем жауып тастады, ашықтық та жоқ.
Сайлауды бақылауда біздің міндетіміз не?
Учаскедегі құқық бұзушылықты көрсету немесе оның болмауына ықпал ету.
Егер біреу құқық бұзып жатса, жаңа қаулыға сай біз оны суретке немесе видеоға түсіре алмаймыз.
Демек, сотқа шағымданатын болсақ, қолымызда еш дәлеліміз жоқ.
Сайлау туралы конституциялық заң бойынша, бақылаушы шағым түсіретін болса, міндетті түрде оған дәлелін көрсетуі керек.
Бізде дәлел қайдан болсын?
Аузымызды толығымен жауып тұр.
"Бұл жерде тіпті сотқа шағымдану құқығынан айырылып тұрмыз", – деді Бэлла Орынбетова.
Оның айтуынша, мұндай ережелердің не үшін қажет болғаны түсініксіз.
Ол Орталық сайлау комиссиясының жаңа ережелері бақылаушылардың құқығын шектегенімен, өзге заңдар толықтай әрекет етуге мүмкіндік беретінін алға тартты.
Ең жоғарғы тұрған заң, ол – Конституция.
Одан кейін ратификацияланған халықаралық құжаттар, конституциялық заң, қарапайым заңдар, Президенттің жарлықтары, ең соңында тұратыны Орталық сайлау комиссиясының қаулы, жарлықтары.
Сонда ОСК бір қаулысымен анау тұрған жай ғана заң емес, Конституциялық заңдағы біздің бақылаушыларға берген конституциялық құқықты қалай бұзып қояды?
Қаулыда, Азаматтық кодекстің 145-бабына сәйкес, адамдардың жеке бейнесіне өзінің құқығы бар дейді.
Ал біздің БАҚ туралы заңның 14-бабына сай, қоғамдық, әлеуметтік шарада жүрген адамдарды түсіруге рұқсат алудың қажеті жоқ.
"Сондай-ақ, ондағы қызмет бабындағы, яғни сайлау комиссиясының төрағалары, комиссия мүшелерін түсіруге рұқсат сұрау міндет емес", – деді ол.
Билік жаңа қаулыны бақылаушылардан қорыққанынан шығарды ма?
Алматы қалалық бақылаушылар штабының төрағасы Серікжан Байғұттиновтың ойынша, жаңа қаулының шыққаны құптарлық жәйт.
Бұл бақылаушылардың және оларды жіберетін ұйымдардың жауапкершілігін арттырады деген пікірде.
Жаңа қаулы бақылаушылардың, оларды жіберетін ұйымдардың жауапкершілігін арттырады.
Біз күнде бақылаушы болып жүрмейміз ғой.
Қазір сайлау науқаны болғаннан кейін, ҚР Кәсіподақ федерациясының шешімі шыққан, біз сайлауға бақылаушы ретінде қатысамыз деген.
Сондықтан, Алматы қаласында Алматы аумақтық Кәсіподақ бірлестігі бар, сол бірлестіктің жанында біз штаб құрдық.
Кейін бақылаушылар мектебін аштық.
"Қазір сол мектептің жұмысы жүргізіліп жатыр, бақылаушыларға сайлау учаскесінде не істеуге болады немесе болмайды дегендей тәртіптерін үйретіп жатырмыз", – деді Алматы қалалық жергілікті "Ұстаз" кәсіподағының төрағасы Серікжан Байғұттинов.
Ал "Тәуелсіз бақылаушылар альянсы" ҚБ төрайымы Арайлым Назарованың пікірінше, билік бұл қаулыны бақылаушылардың өте белсенділігінен қорыққандықтан шығарған.
Сөйтіп, сайлаудың ашықтығын қадағалаушылардың құқығын шектемек.
Бірақ, Арайлым Назарова бұған жол беруге болмайтынын айтады.
Сарапшы жаңа қаулыға шағымданатынын жеткізді.
ОСК былтырғы президенттік сайлаудағы бақылаушылардың өте белсенділігінен қорықты және сол себептен жаңа қаулы шығарды деп ойлаймын.
Бақылаушылардың құқықтары мен міндеті конституциялық заңда толығымен көрсетілген.
Егер ол кісілер сайлау учаскесінде болатын қандай да бір қылмысты жасыру мүддесін қорғамаса, неге конституциялық заңда көрсетілген бақылаушылардың құқығын қандай да бір қаулымен шектеуге мәжбүр болды?
Бұл қаулы заңдық күшіне енуі үшін 10 күн, сайлауға дейін 1 ай уақыт бар.
Біз өз тарапымыздан осы қаулының күшін жою үшін барлық шараларды атқарамыз.
Бізден басқа үш ұйым Жоғарғы сотқа арыздар жіберді.
Одан бөлек, қазір петиция дайындалып жатыр.
Қоғам белсенділері мен бақылаушылары бұл қаулыға өте наразы және қарсы.
Біз үшін конституциялық заңның мәртебесі ол қаулыдан жоғары.
"Егер сайлау комиссиялары бізге учаскеге келген кезде қаулыны алып, сол қаулының аясында жұмыс істейміз десе, кешіріңіздер біз конституциялық заңның аясында жұмыс істейміз деп жауап берер едім", – деді Арайлым Назарова, "Тәуелсіз бақылаушылар альянсы" ҚБ төрайымы.
Еркін жүріп-тұруға да шектеу.
Бақылаушылар учаскедегі заң бұзушылықты қалай дәлелдейді?
Бақылаушыларға қатысты жаңа қаулыда олардың сайлау кезіндегі жұмыс ережесінен бөлек, бір орында отыруы қажеттігі де айтылады.
Алматы қалалық жергілікті "Ұстаз" кәсіподағының төрағасы Серікжан Байғұттиновтың пікірінше, бақылаушылар учаскелік комиссияның жұмысына кедергі келтірмеуі үшін шектеудің осы түрі тиімді.
Сондықтан ол, бақылаушылар дауыс беру процесін бір орында отырып қадағалауы жөн екенін алға тартты.
Заңда көрсетілген, бақылаушыларға бір орын бөлінеді және олар дауыс беру үрдісін сол орында отырып бақылауы керек.
Бұл дұрыс.
Себебі, учаскелік комиссияның жұмысына кедергі келтіруге болмайды.
Олардың алдына барып көруге рұқсат жоқ.
"Сондықтан, тек бір орында отырып бақылаған жөн", – деді Серікжан Байғұттинов.
"Baqylau" жобасының үйлестірушісі Бэлла Орынбетованың айтуынша, Орталық сайлау комиссиясы шығарған бұл қаулы бақылаушылардың қолын байлағаны былай тұрсын, емін-еркін жүріп-тұруына да рұқсат етпейді.
Соның кесірінен бақылаушылар бюллетеньдегі былықтарды көре алмайды деп қынжылды ол.
Сондай-ақ, Орынбетова бақылаушылар сайлау комиссиясының жұмысына кедергі келтіруі мүмкін деген болжамды жоққа шығарды.
Ол бақылаушы сайлау комиссиясының қасына барып қолын ұстап немесе оған сөйлеген жағдайда ғана кедергі келтіретінін алға тартты.
Ал, үнсіз жүріп қадағалаудың еш оғаштығы жоқ деді маман.
Жаңа қаулы бойынша бақылаушыларға бір орын беріледі және сол орыннан алшақтамаулары қажет.
Ал сайлау туралы конституциялық заңның бір де бір бабында бақылаушылардың бір орында отыруы керектігі туралы жазылмаған.
Керісінше, еркін жүріп-тұруына болады.
Онда 6 метр, лента, орын туралы мәселе мүлдем жоқ.
Қашықтық көзге көрінетін деңгейде болуы керек.
Бақылаушы сайлау, дауыс беру процесін толық бақылауға құқылы.
Мысалы, мен сайлау комиссиясының әрбір мүшесі қол қоятын бюллетеньдегі қолды көруім керек.
Заң бойынша, бюллетеньдердің жарамды немесе жарамсыз екенін танудың бір жолы, егер ол жерге комиссия мүшесі қол қоймаса, онда ол бюллетень жарамсыз болады.
Мені қашықтау жерге отырғызып қойса, бюллетень дұрыс екенін қайдан білемін?
Оны басқа жерден алып келді ме, мүмкін бір партия өтейін деп 5-6 бюллетеньді тығып алып келген шығар?
"Ол жерде комиссия мүшесінің қолы болмайтын шығар?", – деді Бэлла Орынбетова "Baqylau" жобасының үйлестірушісі.
Жаңа қаулы өткен сайлаулардағы қателіктерді қайталамау үшін қажет пе?
Журналист Бауыржан Кариповтың айтынша, былтырғы президент сайлауынан кейін көптеген қателіктер орын алған.
Сайлау бітпей жатып, әлеуметтік желіде заң бұзушылықтардың видеосы жаппай жарияланған.
Бұл қоғамда қызу талқыға түсті.
Осындай олқылықтарды кезекті науқанда қайталамау үшін, билік жаңа қаулыны әдейі шығарған.
Президент сайлауындағы процесті, қалай өткенін, оның нәтижесін барлығын көрдіңіздер.
Меніңше, биылғы қаулының шыққаны сол процеспен байланысты.
Яғни, билік былтырғы президент сайлауында жіберген қателігін қайталағысы келмейді.
Сайлаудың уақытында ештеме жариялауға болмайды.
Былтыр сайлаудың кезінде түстен кейін әлеуметтік желіде видеолардың барлығы қаптап кетті.
Бәлкім, сол олқылықты биыл қайтадан қайталағысы келмейді және сол үшін қаулы шығарған шығар.
"Бұл сайлауды әділ өткізуге биліктің өзі мүдделі деп мен ойлаймын", – деді Бауыржан Карипов.
Былтырғы президенттік сайлауда бақылаушылар заң бұзды ма және оларға шағымданушылар болды ма деген сауал туындары анық.
Бэлла Орынбетованың айтуынша, саяси дода кезінде бақылаушылар еш қателік жібермеген.
Керісінше, белсенділерді учаскеден қуып шығу әрекеттері тіркелген.
Бақылаушылар тарапынан заң бұзушылық болған жоқ, бірақ аса белсенді адамдарды учаскелерден шығарып жіберді.
Шықпаймын десе, полиция қызметкерлері алып кетіп, әкімшілік құқық құзу бабы бойынша 5 тәулікке қамаған адамдар болды.
Мысалы, Қызылорда қаласында бір бақылаушы болды.
Өзі заңгер.
Ол учаскеде таңертеңнен кешке дейін үндемей ғана отырған.
Кешке қарай қарны ашқасын, целлофаннан пирожкиін шығарып жейін десе, целлофан шықырлатты деп оны учаскеден шығарып жіберді.
Бұл абсурд қой?
Біз сайлау кезінде әлеуметтік желіде қаншама заң бұзушылықты, қаншама бюллетеньді салып жатқанын, адамдарды қайта-қайта кіргізіп жатқанын көріп жатырмыз.
Бірақ, осы сайлау комиссиясының мүшелеріне, төрағасына қатысты бір іс қозғалған жоқ.
Бұған бақылау ұйымдарының көбісі шағымданды.
"Алайда, негіз жоқ деп шағым қабылданбады", – деді "Baqylau" жобасының үйлестірушісі Бэлла Орынбетова.
Бақылаушы болу үшін не істеу керек?
Заң бойынша кез-келген үкіметтік емес ұйым бақылаушылар дайындай алады және сайлау үрдісіне қатыса алады.
Ал бақылаушы болуы үшін азаматтар партияға немесе кез-келген үкіметтік емес ұйымға келіп, бақылаушы болу ниетін білдіруі керек.
Одан кейін арнайы тренингтерден өтеді, тренингтен өткен соң бақылаушы куәлігін алады.
Содан кейін ғана сайлау учаскесіне барып бақылау жұмыстарын жүргізеді.
Бэлла Орынбетованың айтуынша, бақылаушы ешкімнің мүддесін көздемейтін, өзінше бейтарап болуы шарт.
Тәуелсіз бақылаушы деген кім?
Ол бір партияны тұқыртамын немесе бір партияны алға сүйреймін деген ойдан ада болуы керек.
Ол бір партияның немесе бір құрылымның мүшесі болмауы қажет.
Оның басты принципі, кім жеңсе де елдің таңдауы.
Басты құндылық сол болуы шарт.
Бізді арғы жағымыздан итермелеп тұратын күш, ол – әділдік.
Өшпенділік емес.
Мен мысалы Республика қозғалысының мүшесі, оны құрушылардың бірі болдым.
Алайда, ол қозғалыстан шығып кеттім, өйткені мен қазір толығымен нейтралитет болуым керек.
Сондықтан, саяси қозғалыстардың ешбіріне қатысым жоқ.
"Әділетті талап ету үшін осылай бақылаушы болуға бел будым", – деді Бэлла Орынбетова "Baqylau" жобасының үйлестірушісі.
Парламенттік сайлау қаншалықты әділ өтеді?
Қазақстанда сайлау учаскелерінің 10 мыңға жуық саны бар.
Осыншама учаскені бақылау үшін үлкен ресурс қажет екені анық.
Сарапшылардың мәлімдеуінше, Қазақстандағы барлық бақылаушылар 10 мың учаскені қамти алмайды.
Бэлла Орынбетова мұндай жағдайда әділ сайлау туралы айтудың өзі артық деп санайды.
Әділ сайлауды айту үшін бізде ашық жүйе болу керек.
Барлық учаскелердің хаттамалары барлығы базада жиналып, көрінетін болу керек.
"Ашық жүйе жасасын ОСК, сайлаудың әділ өткенін бізге дәлелдесін", – деді Бэлла Орынбетова.
Десе де, ТМД-дан, Еуразиялық одақтан келген бақылаушылар Қазақстандағы сайлау әділ өтті деп жатады.
Ал Еуропадағы қауіпсіздік және ынтымақтастық ұйымы (ОБСЕ) немесе өзге ұйымдар біздегі бір де бір сайлауды әлі әділ өтті деп бағалаған жоқ.
"Олардың бұл бағасы әділ ме?" деген сауалға "Тәуелсіз бақылаушылар альянсы" ҚБ төрайымы Арайлым Назарова былай деп жауап берді:
Олар ойдан есеп құрастырмайды.
Егер сондай баға берсе, демек, бір себеп бар.
Былтырғы сайлауды әділ өтпеді деп есептеген болса, біз оған куәміз.
Алматы қаласы бойынша қаншама заң бұзушылықтар болды.
Бізде 8 іс сотқа дейін жеткізілген еді.
Өкінішке орай ұтылып қалдық.
Қаншама видеолар әлеуметтік желіде жүрді.
Оның барлығы әділетсіз сайлау өтті деп есеп беруге толықтай негіз болады деп ойлаймын.
Ол кісілер де өз көзімен көреді.
Мысалы, Алматы бойынша ОБСЕ-ден 7-8 бақылаушы келсе, олар учаскелерді аралап жүреді.
Жаңа қаулыдағы "ұлттық бақылаушылар" деген кім және ол шетелден келген бақылаушылардың құқығын шектей ме?
Орталық сайлау комиссиясы шығарған жаңа қаулыда, "Ұлттық бақылаушыларға фото, видео түсіруге рұқсат етілген" деген сөз бар.
Жаңа ережелерді сынға алған сарапшылар осындағы "ұлттық" деген кім екенін түсінбей дал.
Әрі бұл қаулы халықаралық бақылаушылардың жұмысына қалай әсер етері беймәлім.
Біз соны түсінбей отырмыз.
Олар халықаралық бақылаушыларға да шектеу жасайды ма?
Әлде тек өзімізге ғана ма?
Жалпы жаңа ережелер қазақстандық бақылушылардың мүмкіндігін шектеген.
Ал БАҚ өкілдеріне сайлау және бақылау процесін түсіріп, репортаждарын жасауға рұқсат берген.
Тек, қолдарында редакциялық тапсырма болған жағдайда.
Бұрын қызметтік куәлігі болса жеткілікті еді.
Бірақ, ОСК-ның қайдағы бір қаулысы конституциялық құқымызды шектей алмайды.
Сондықтан, мен өзім осы елдің азаматы ретінде, осы елдің конституциясын, конституциялық заңдарын басшылыққа аламын.
Ал ол жерде маған толық мүмкіндік берілген.
"Қаулыға қарамай әрекет етемін", – деді Бэлла Орынбетова.
"Тәуелсіз бақылаушылар альянсы" ҚБ төрайымы Арайлым Назарова қаулыдағы "ұлттық бақылаушылар" ұғымын түсінбегендердің бірі.
Сарапшы жаңа ереже қолданысқа еніп, қол байласа да, саяси доданы мұқият бақылап, заң бұзушылықтарды ашық жариялайтынын мәлімдеді.
Ұлттық деп бөлгенді қалай түсінуге болады?
Қазақтарға рұқсат, өзге ұлтқа рұқсат емес пе сонда?
Түсініксіз нәрсе көп.
Егер осы қаулы күшіне еніп кеткен жағдайда, біз сағымызды түсіріп, өкпелеген баладай кетіп қалмаймыз.
Біз өз миссиямызды соңына дейін орындаймыз.
Сайлауға қатысуға міндеттіміз және қатысамыз.
"ОСК бізге қандай ойын тәртібін берсе, біз сол ойын тәртібінде ойнаймыз", – деді Арайлым Назарова.
Парламенттік сайлауға халықтың қатысуы қанша пайыз деңгейінде болады?
Журналист Бауыржан Карипов былтырғы Президент сайлауынан кейін қоғамда сайлауға деген қызығушылық пайда болғанын мәлімдеді.
Сондықтан, ол алдағы науқаннан дауыс берушілердің көп бөлігі қалыс қалмайды деп болжады.
Ал "Тәуелсіз бақылаушылар альянсы" ҚБ төрайымы Арайлым Назарованың есебінше, халықтың алдағы сайлауға қатысуы 40 пайыздың шамасында ғана болады.
Былтыр ең бір қызық, белсенді сайлау дегеннің өзінде Алматы қаласы бойынша хаттамалардың қорытындысын жинағанда халықтың келуі 40 пайыздан асқан жоқ.
Енді осы сайлау да соның ар жақ, бер жағы болады деп ойлаймын.
Әрбір Қазақстан азаматы осы елде өмір сүргеннен кейін елдің ішінде болып жатқан саяси процестерге, әсіресе сайлауға белсене араласуымыз керек.
Әрбір қазақстандық "мен үшін шешіп қойған, мен бармасам да осы болады" деген стеоротиптен құтылуы керек.
Біз үшін ешкім шешіп қоймауы қажет.
Біз өзіміз шешуіміз керек.
Бюллетень типографиядан арнайы сіз үшін шығып, сол учаскеге сіздің саныңызға байланысты келген.
Яғни, бұл менің жеке меншігім, жеке құқығым, ол тек маған берілген бюллетень деп қараған жөн.
Авраам Линкольн, "Сайлау бюллетені оқтан да күшті" деп айтқан екен.
"Шыныменде біз осы бюллетень қадірін біліп, өзіміздің азаматтық позициямызды білдіруіміз қажет", – деді Арайлым Назарова.
Арайлым Назарова саяси науқанға немқұрайлы қарайтын отандастарымызды дауыс беруге және ол дауысты қорғауға шақырды.
Ол егер әр қазақстандық "менсіз де шешіп қойған" деп ойлап, сайлауға қолын сілтесе, билік расымен де халықпен есептеспей шешіп қоятынын алға тартты.
"Baqylau" жобасының үйлестірушісі Бэлла Орынбетова да әріптесінің бұл пікірін құптады.
Адамдар сайлауға бару мен салықтың байланысын түсінуі керек.
Неге бізде сайлауға 70 немесе 90 пайыз адам қатысты деп жазады?
Өйткені, адам келуіне байланысты парламентке өткен әрбір партия өзіне қанша адам дауыс береді, соның көлемінде 3%АЕК көлемінде қаражат алады.
Адамдар сайлауға барған жоқ.
Алайда, 90 пайыз деген қайдан шықты?
Яғни, сіз сайлауға барған жоқсыз, бюллетень толтырған жоқсыз, бірақ сіз үшін оны міндетті түрде толтырып өткізе салады.
Сіздің ай сайынғы төлейтін салығыңыздан өткен басқа партия қаржыландырылады.
Ол 3% АЕК деген ол өте керемет ақша.
"Ол миллион емес, миллиард ақша", – деді ол.
Мәулен Әшімбаев сайлау туралы: Халық Тоқаевтың бағдарламасын қолдайды деп ойлаймын
Сенат төрағасы алдағы президент сайлауына лайықты үміткерлер қатысатынына сенімді екенін айтты.
Сенат төрағасы Мәулен Әшімбаев алдағы президент сайлауына Қасым-Жомарт Тоқаевтан басқа да лайықты үміткерлер түсетініне сенімді.
Ол бұл туралы сенат кулуарында журналистердің сауалына жауап берген кезде айтты.
Президент сайлауына лайықты үміткер табылады деп ойлаймын.
Үміткер жоқ деп айтпаймын.
Қазақстанда әртүрлі саяси күштер бар, азаматтар бар.
"Сол себепті алдағы сайлауға Қасым-Жомарт Тоқаевтан басқа үміткерлер түсетін шығар деп ойлаймыз", – деді Мәулен Әшімбаев
Алайда сенат төрағасы Қазақстан халқының басым бөлігі Қасым-Жомарт Тоқаевтың бағдарламасын қолдап отырғанын атап өтті.
Бүгінгі күні халқымыздың басым көпшілігі президентіміз Қасым-Жомарт Тоқаевтың бағдарламасын, жасап жатқан шараларын, қадамдарын толықтай қолдап отыр.
Сондықтан сайлау барысында халықтың көпшілігі бүгінгі елімізде жүзеге асырылып жатқан бағдарламаны қолдайды деп ойлаймын.
Ол бағдарламаның негізгі мақсаты – әділетті Қазақстанды құру, заң үстемдігін қамтамасыз ету, әлеуметтік мәселелерді шешу, бизнесті дамыту, әртүрлі топтарды тәртіпке шақыру.
Сондықтан бұл жердегі ең басты мақсат – осы бағдарламаны жүзеге асыру.
"Алдағы президент сайлауында Қазақстан халқы осы өзгерістерді толықтай қолдайтынына сенемін", – деді Мәулен Әшімбаев.
Орталық сайлау комиссиясының (ОСК) төрағасы Нұрлан Әбдіров бастаған арнайы делегация Шығыс Қазақстан облысына жұмыс сапарымен келіп, "Ертіс концерт" орталық мәдениет үйінің үлкен залында Өскемен қаласының жұртшылығымен сайлау процесінің мәселелері бойынша ашық әрі еркін, сұрақ-жауап форматында кездесу өткізді.
Кездесудің басында ОСК төрағасы ең әуелі Президент Қасым-Жомарт Тоқаевтың Қазақ­стан халқына Жолдауында айтыл­ған сайлау процесін жаңғырту жөніндегі бастамаларын, соған орай қолға алынған шаруаларды егжей-тегжей түсіндірді.
Осымен он бесінші өңірде кездесу өткізіп жатырмыз.
Қазір біз сайлауаралық кезеңде тұрмыз.
Президент біздің алдымызға барлық сайлау процестерінің ашықтығын қамтамасыз етуді, сайлау процестерін барынша жаңғыртуды қойып отыр.
Сайлау органдары әкімдіктерден тәуелсіз болуы керек және сайлау кезінде түрлі бұрмалаушылықтарға жол берілмеуге тиіс.
Ел аралап, алыс ауылдардағы ағайынның пікірін тыңдаудағы сапарымыздың бас­ты мақсаты осы, – деп атап өтті Орталық сайлау комиссиясының төрағасы Өскеменде қоғам өкілдерімен кездесу барысында.
Басқосуда ауыл әкімдерінің сайлауы, учаскелік сайлау комис­сиялары жұмыстарының ашық­тығын қамтамасыз ету, сонымен бірге бақылаушыларға қа­тысты бірқатар мәселе көтерілді.
Айта кетсек, ауыл әкімі лауазы­мына кандидат ретінде тіркелу үшін үміткердің мемлекеттік қызметте еңбек өтілінің болуы міндетті талап ретінде қойылады.
Қоғам белсенділерінің пікірінше, бұл талап адамның құқығын шектейді.
Сол себепті мейлі ауыл әкімі, тіпті Президент сайлауында да өз кандидатурасын ұсынуға кез келген азаматтың конс­титуциялық құқығы бар.
Сон­дықтан белсенділер мемлекеттік қызмет саласындағы еңбек өтілі міндеттелген талап қайта қаралса дегенді алға тартады.
Сайлау процесіне тікелей қатысып жүрген қоғам белсен­ділерінің айтуынша, партия өкіл­дерінің сайлау учаскелеріне бақылаушы ретінде кіруінде де бірқатар проблема бар.
Егер бақылаушының құ­жат­тары заң талаптарына сәйкес рәсімделген болса, ол сайлау учаскелеріне кедергісіз кіруі қажет.
Бұған қоса, бюллетень санау сынды маңызды процес­тер кезінде ол барлық үрдісті толық көре алатындай қашықта отыруы керек.
Былтыр біз рес­публика бойынша бір күнде 730 ауыл әкімін сайладық.
Бүгінге дейін 961 ауыл әкімі сайланды.
Халықтың дауысы арқылы сайланған әкімнің жауапкершілігі де арта түседі.
Бұл еліміздің саяси жүйесінде бұрын-соңды болмаған оқиға, – деді Н.Әбдіров.
Жиында сайлау кезінде электронды дауыс беру мүмкіндігінің болашағы да айтылды.
Шыны керек, сайлау­шы­лардың электронды түрде дауыс беруін ұйымдастыру өте көп қа­ражатты қажет етеді.
Бұған дейінгі тәжірибе электронды дауыс беру мүмкіндігін сайлау­шы­лардың тым аз бөлігі қолдан­ғанын көрсетті.
Дегенмен бұл мәселе әлі де зерттеледі.
Елі­мізде мүмкіндігі шектеулі азамат­тарымыз бар.
Смартфонды күн­делікті қолданатын жастар бар.
Сондықтан электронды дауыс беру мүмкіндігін қалдыру, қалдырмау мәселесі жан-жақты зерттелгеннен соң шешіледі, – деп түсінік берді спикер.
Кездесуге қатысушылар сай­лаушылардың жеке санаттары үшін қағаз бюллетеньдері бойын­ша дәстүрлі дауыс берудің ныса­ны сақталса деген ойларын жеткізді.
Жиында облыстық Жастар ресурстық орталығының директоры, Өскемен қалалық мәсли­хатының депутаты Арайлым Есім­бекова сайлауға жастарды көптеп тар­туға, мажоритарлық жүйені енгі­зуге, сайлау процестерін же­тіл­­діруге қатысты ой-пікірін ортаға салды.
Ал Өскемендегі ЖМК ша­ғын ауданы ардагерлер кеңесінің төрағасы, ардагер ұстаз Әлібек Нұрмұхамедов қазіргі жастардың бойына ұлттық құндылықтарды сіңіру қажеттілігін, қазір ертегі айтатын апаның жоқтығына, жастардың "ұят болады" деген сөзді ұмытып бара жатқандығына жиналғандар назарын аударды.
Мұнымен қатар халықтың сай­­лауға деген сенімін қайта­ру үшін бұрынғы сайлау про­цестерінде жіберілген қателіктер енді қайта­ланбаса деген тілегін жеткізді.
Сондай-ақ өңірдегі өзге саяси партиялардың өкіл­дері, кәсіпкерлер спикерге көкей­лерінде жүрген сауалдарын қойып нақты жауап алды.
Аталған тақырыпқа арнал­ған дәл осындай жүздесу С.
Аман­жолов атындағы Шығыс Қазақ­стан университетінің бас әкім­шілік ғимаратында да өтіп, оған 250-ден астам студент пен қала жастары қатысты.
ОСК төрағасының Өскемен қаласының жұртшылығымен және жастарымен кездесудің барлығы басқа өңірлердегі сияқты әлеуметтік желілерде тікелей трансляция режімінде көрсетілді.
Кездесу соңында өскемендіктер мазмұнды да түсінікті әңгімесі үшін Нұрлан Әбдіровке алғыс білдірді.
Орталық сайлау комиссиясының (ОСК) төрағасы Нұрлан Әбдіров Алматыға жұмыс сапары барысында қала жұртшылығымен жүздесіп, азаматтардың мемлекетті басқару ісіндегі рөлін күшейту және халықтың әділ сайлауға сенімін арттырып, сайлау үдерісі арқылы жаңа бастамаларды жүзеге асыру жайын талқылады.
Саяси жаңғыру үшін сайлау жүйесін жетілдіру қажеттігі – Мем­лекет басшысының Жол­дауын­да баса айтылған тақырыптың бірі.
Себебі қоғам әр сайлаудан тың леп, соны серпін күтеді.
Парламент қабырғасындағы депутаттан бастап, қарапайым ауыл әкіміне дейін сайлау – мемлекет өміріндегі маңызды қадам.
Осыған тоқталып өткен Ортсайлауком төрағасы халық ішінде сайлауға дұрыс көзқарас қа­лып­тастырудың айрықша маңызын атап өтті.
Былтырғы шілдеден бері елі­мізде 730 ауыл әкімі сайланды.
Жауап­ты қызметке жаңа кадрлар келді.
Бұл үрдіс жүйелі жалғасып, еліміздің әр түкпіріндегі ауылдарда әкімдерді сайлау процесі жүріп жатыр.
Сол сайлаулар қалай өтуде, сайланған әкімдер халыққа қаншалықты жақын яки өз жұмысына көңілдері тола ма деген сауалдарға жауап алу мақсатында аймақтарды аралап, халықпен кез­десулер ұйымдастырып келе­міз.
Тап қазір республикалық деңгей­дегі сайлаулар өтіп жатпаса да, сай­лауа­ралық кезеңде отырмыз.
Біз үшін халықтың пікірі маңызды.
""Халық үніне құлақ асатын мемлекет" тұжырымдамасын алға ұстай отырып, сайлауға қатысты ұсыныс-тілектерді, ескертпелерді ұдайы қабылдауға дайынбыз", деп атап өтті Нұрлан Әбдіров.
Еркін форматта өрбіген қос кездесудің алғашқысына әртүрлі жастағы қала тұрғындары қатысты.
Жиналғандар сайлау заңнамасы және сайлау жүйесін жетілдіру мәселелері төңірегіндегі сауалдарын жолдады.
Сайлаудың ашық­тығын қамтамасыз ету, электронды форматта дауыс беру жайлары әңгіме өзегіне айналды.
Саяси науқанның салмағын саралауға бағытталған жүздесуден мегаполис жастары да қалыс қалған жоқ.
Әл-Фараби атындағы Қазақ ұлттық университетінде өткен кездесуге шаһардағы 20-дан астам оқу орнынан 200-ге тарта студент жас­тар қатысты.
Кездесу барысында сайлау процесінің өзекті мәселелері бо­йынша дәстүрлі онлайн сауалнама жүргізілді.
Сауалнама нәтижесіне сәйкес сұралғандардың 45 пайызы электронды дауыс беруді қолдаса, 32-сі аралас дауыс беру форматын таңдаған, ал 12 па­йызы дәстүрлі форматта дауыс берудің арықшылығы көп деп санаған.
Респонденттердің 70,6 пайызы Президенттікке үміткер мемлекеттік тілді жетік білуге тиіс және лингвистикалық емтихан тапсыруы міндетті деп есептеген.
Сондай-ақ сауалнамаға қатыс­қан­дардың 49,5 пайызы соттылығы бар азаматты Президент, депутат, әкім сияқты сайланбалы лауазымдарға ұсынуға жол беруге болмайды деген пікірлерін білдірген.
Өткен жылы Мемлекет басшысы Қасым-Жомарт Тоқаевтың бас­тамасымен сайлау туралы заңға елеулі өзгерістер енгізілді.
Соның нәтижесінде аймақтарда жұрт сенімін иеленіп, сыннан сүрінбей өткен партия өкілдері ғана саяси додада бақ сынауға жолдама алды.
Дегенмен сайлау жүйесінде әлі де болса шикіліктің барын Президент жуырдағы Жолдауында атап өтіп, түрлі факторлардың салдарынан халықтың сайлау науқанына қызығушылығы күрт төмендегеніне тоқталған болатын.
Кездесуге келгендер ақпа­раттық-түсіндіру жұмыстарын жүр­гізуде әлеуметтік желінің әлеуетін оңтайлы пайдалану ар­қылы жастардың саяси мәде­ние­тін қалыптастырып, сайлау процестеріне деген қызығу­шы­лығын арттыруға болады деген пікір айтты.
Жастар электронды дауыс берудің басты артықшылығы оның қолжетімділігі, ал кемшіліктері ақпараттық қауіп­сіздікке қатысты қауіп-қатерлермен бай­ланысты екенін де атап өтті.
Өз кезегінде Орталық сайлау комис­сиясының өкілдері егер болашақта электронды дауыс беру үдерісі өріс алар болса аталған жайлар міндетті түрде ескерілетінін мәлімдеді.
Саясаткер: Мемлекет мықты болса, ықпалды парламент президентті бақылайды
Самат НҰРТАЗА, саясаткер: Президент бүгінгі жолдауында суперпрезиденттік басқару формасынан парламенті мықты президенттік республика тәсіліне түбегейлі өту туралы айтты.
Бұл еліміздің саяси өмірі үшін қаншалықты маңызы қадам?
Бұл қадамның нақты бүгінгі Қазақстандықтар үшін әсері болмайды.
Бұл болашақ ұрпаққа, Қасым-Жомарт Тоқаевтан кейін болатын үшінші, төртінші, бесінші, жалпы болашақ президенттерге айтылған аманат.
Ертең президент болып жатсаңдар, айналаға туыстарыңды тартпаңдар, туыстарыңа жоғары лауазымды қызмет бермеңдер.
Суперпрезидент болмаңдар.
Халықты ойлаңдар.
"Халықтың жүйкесіне тимеңдер, халыққа зақым келтірмеңдер" деген сөз.
Сіз бен бізге айтылған сөз емес.
Саяси партияларды тіркеу процедурасын жеңілдету сайлау жүйесін қаншалықты өзгерте алады?
Бізде көп партия болуы керек.
Егер де біреудің сөзінің салмағы, беделі болып, партия құрамын десе, неге құрмасқа?
Құрсын, жасасын, жинасын, елге пайдасын тигізсін.
Халық таңдасын.
Мысалы, біреуге "Ақ жол" ұнайды, біреуге "Ауыл" ұнайды, біреуге "Аманат" ұнайды деген сияқты адамдарда таңдау болуы керек.
Пікір сыйластығы болса, бұл қоғам дамиды.
Жолдауда депутаттардың санын қысқарту туралы да сөз болды.
Депутаттар санын қысқарту туралы мәселені, неге қысқарту керек екенін президент бізден жақсы біледі.
Бұл қысқартудың елге пайдасы болса, қысқарту керек.
Азаматтық қоғам институттары мен БАҚ өкілдерінің рөлін арттыру, азаматтардың негізгі құқықтарын қорғау туралы да айтылды.
Қайтсе, азамттық қоғам институттары мен БАҚ-тың рөлі артады?
Азаматтық қоғам институттарын дамыту керек.
Заңның алдында барлық адам бірдей болуы керек дегеннің бәрі дұрыс.
Есі дұрыс мемлекеттің барлығында осындай.
Біз, өкінішке қарай, отыз жыл артта қалып қалдық.
Ал БАҚ туралы заңға өзгеріс енгізуге келсек, қоғамда ашық, еркін БАҚ болуы керек.
Бірақ, менің ойымша, журналистер өзінің жазғанына да жауап беруі керек.
Егер журналист шындықты жазса, оған рахмет айтуымыз керек.
Ал журналист өтірік айтса, ол журналист жазалануы керек.
Бөріхан НҰРМҰХАМЕД, саясаттанушы: Заңды мойындататын жалғыз жол – сайлау
Сайлау – белгілі бір кезеңге биліктің заңдылығын көрсететін, бекітетін саяси институттың бірі.
Сайлау болмаса, заңды ешкім мойындамайды.
Заңды мойындатқызатын, былай айтқанда дәлелдейтін жалғыз жол – сайлау институты.
Сайлау таңдау жасаудан бұрын, азаматтық құқықтық қатынасты жүзеге асыратын мүмкіншілік.
Еліміздің басты құндылығы адам және оның өмірі, азаматтардың өзін қауіпсіз сезінуі десек, сайлаудың маңыздығы тіпті арта түседі.
Өкінішке қарай, азаматтар мен сайлаушылар арасында еліміздегі сайлау жүйесіне деген сенімсіздіктің қалыптасқаны рас.
Сенімсіздік тек қана сайлауға емес, сайлаудың артынан партияларға, партияның артынан саясаткерлерге, жалпы саясатқа, одан ары қарай Үкіметке, билікке дейін барады.
Осы жағдайларды есепке ала отырып, жауапкершілікті сезініп, билік сайлауды таза, адал, әділ өткізуге тырысуы керек.
Азаматтар сайлау институтын қолдап, қоғам ішінде саяси, мемлекеттік институттарға сенім туғызғымыз келсе, алғашқы қадамды бастау керек.
Себебі қазіргі сенімсіздік келешекте Тәуелсіздігімізге, мемлекеттілігімізге үлкен зиян әкелуі мүмкін.
Екінші мәселе, ең бірінші мұндай мәселені жастар айту керек.
Ал азаматтардың сол сайлауда таңдау жасауы маңызды.
"Таңдау жоқ", "Лайықты саясаткер жоқ", "Менің дауысым ештеңе шешпейді", "Мен дауыс бергім келетін саясаткер тізімде жоқ" деген сенімсіз ойдың жетегінде кететін кезден өттік.
Таңдау жоқ деп отырмай, сайлауға қатысып, дауыс беру керек.
Азаматтық белсенділігімізді күшейтіп, әсіресе жастарға жол ашқанымыз дұрыс.
Жарқын ТҮСІПБЕКҰЛЫ, саясаттанушы: Дауыс беру арқылы да саясатқа араласуға болады
Сайлаушылардың селқостығын саясаттану ғылымында абсентеизм дейді.
Бұл әлемде бүгін ғана пайда болған жоқ.
Америкада да, Еуропада да, біздің елімізде де бар жағдай.
Елімізде кәсіпорындар мен мемлекеттік мекемелер сайлауға міндетті түрде қатысады.
Бізде сайлауға қатысу деңгейі сондай бір төмен деп айта алмас едім.
Қазір де мемлекеттік және тәуелсіз ақпарат құралдарында сайлау туралы айтылып жүр.
Егер сен дауыс беруге бармасаң, сайлаудан қалыс қалсаң, билікке келген саяси күштен ештеңе талап етпе деген қағида бар саясатта.
Жұрттың бәріне саяси сауатты бол немесе саясаттанушы бол деу мүмкін емес, талап ете алмаймыз.
Бүкіл бұқараны қамту да мүмкін емес.
"Саясатпен сен айналыспасаң, саясат сенімен айналысады" деген ежелгі грек ғалымдарының сөзі және бар.
Саясатқа араласу партия құрып, көшеге шығу деген сөз емес.
Дауыс беру арқылы да саясатқа араласуға болады.
Міндетті түрде саяси сауатты болудың қажеті жоқ.
Өзінің тұрмысын, өмір сүру сапасын, қоршаған ортаның қауіпсіздігін, бала-шағасының болашағын ойлайтын адам міндетті түрде сайлауға қатысып, дауыс береді және саясатты түсінеді.
Сайлауға ешкімді қинап апара алмайсың, ол – адамның таңдауы.
Бірақ көзі ашық кез келген азамат сайлаудан тыс қалмайды деп ойлаймын.
Өзім кәмелет жасына толғалы президент, парламент сайлауынан қалыс қалған емеспін.
Іссапарда болсам да уақыт тауып, тіркеліп, дауыс беремін.
Гамал ТҮЗЕЛБАЕВ, Қазақстан Азаматтық Альянсының вице-президенті:
Сайлауға неғұрлым көбірек адам қатысса, соғұрлым үлгілі өтеді
Қазақстан Азаматтық Альянсы үкіметтік емес ұйымдар, мемлекеттік органдармен қарым-қатынас орнатуды жалғастыра отырып, азаматтардың саяси сауаттылығын арттыру, оларға жағдай жасау, мемлекеттік шешімдерге қатыстыру бағытында жұмыстар атқарып жатыр.
Жалпы азаматтық қоғамның дамуы үшін азаматтар белсенді болуы керек.
Сайлауға неғұрлым көбірек адам қатысса, соғұрлым сайлау үлгілі өтеді.
Халық депутаттармен кездесіп, олардың сайлауалды бағдарламаларында уәде етілген жағдайларды талап етіп, шешілмеген, түйінді мәселелерін ортаға салу керек.
"Сайлауға барып дауыс берсек болды" деген көзқарастан арылып, халық сайлаудан кейін депутаттардан есеп талап етіп, міндетін дұрыс атқаруын бақылау қажет.
Халық талап етсе, депутаттар ғана емес, мемлекеттік органдар да дұрыс жұмыс істей бастайды.
Осылайша мұның барлығы азаматтық қоғамның дамуына алып келеді.
Әрбір мемлекеттік органдарда, әкімдіктерде азаматтық институттармен жұмыс істейтін уәкілетті, лауазымды адамдар бар.
Олар – басқарма басшылары, облыс әкімінің орынбасарлары.
Олар халықтың, елдің мұңын тыңдап, бірге көбірек жұмыс істесе, азаматтық позициясы белсенді болған сайын халықтың көзі ашық бола түседі.
Адамдар өз құқығын қорғауға бет бұрған сайын мемлекет дами береді, елдің әлеуметтік-экономикалық жағдайы да жақсарады.
Белсенділер мен саясаткерлер сайлау заңнамасындағы азаматтардың құқығын бұзатын баптарды жоюды талап етті
Қазақстандық белсенділер мен саясаткерлер сайлау туралы заңнамада саяси бәселестікке жол бермейтін қажетсіз талаптар көбін алға тартып, сайлау заңнамасындағы азаматтардың құқығын бұзатын баптарды алып тастауды талап етті.
29 қыркүйекте "Демпартия" белсендісі "сол кедергілерді көрсету үшін" орталық сайлау комиссиясына барып, өзінің кандидатурасын ұсынып көрді.
Заң бойынша, президент сайлауына жасы 40-қа толған, мемлекеттік қызметте кемі бес жыл еңбек еткен адам қандай да бір ұйымның атынан кандидат бола алады (Қазақстан аумағында соңғы 15 жылда тұрған болуы керек, қазақ тілін жетік меңгерген болуы тиіс, бұрын сотталмаған болуы керек тәрізді өзге де талаптар бар).
Бейсенбі күні ОСК-ға барған "демпартия" белсендісі Инга Иманбай бұл талаптар Қазақстан азаматтарының басым бөлігінің құқықтарын шектейді деді.
Ол заңнамадағы шектеулерге қоғам назарын аударту үшін кезектен тыс президент сайлауына кандидат ретінде тіркеліп көретінін айтты.
Мысалы, Қазақстанда 2021 жылдың статистикасы бойынша, мемлекеттік қызметте істейтін 100 мыңға жуық қана адам бар екен.
Тіпті оны екі есеге көбейтсек те, себебі арасында мемлекеттік қызметте істеп, кетіп қалған адамдар болуы мүмкін, 200 мың ғана адамның үміткер болуға құқығы бар.
Ал бұл 19 млн халықтың бір пайызын ғана құрайды.
Яғни, нақты жағдайда Қазақстан азаматтарының 99 пайызының құқығы тапталып отыр.
Бұл дегеніңіз Назарбаев жүйесінің өнімдерінің ғана мемлекет басқару ісіне араласу мүмкіндігі бар дегенді білдіреді.
"Осы нәрсені көрсету үшін, халықтың басым бөлігінің құқығы шектеліп отырғанын көрсету үшін бүгін осында келдім" деді Инга Иманбай Азаттық тілшісіне.
Орталық сайлау комиссиясының жиыны өтіп, артынша комиссия 33 жастағы Инга Иманбайдың президенттіктен үміткер ретінде тіркеле алмайтынын, себебі заңда көрсетілген талаптарға сәйкес келмейтінін жеткізді.
Қазақстанда бірнеше жылдан бері тіркеле алмай жүрген "Қазақстанның демократиялық партиясының" мүшесі, белсенді Инга Иманбай орталық сайлау комиссиясына кірген кезде ғимарат ішінде бірнеше полиция қызметкері жүрді.
Ал тіркелмеген "Біздің таңдау" партиясының өкілдері 29 қыркүйекте Алматыда өткізген баспасөз жиынында сайлау заңнамасынан азаматтардың конституциялық құқықтарын бұзатын баптарды алып тастауды талап етті.
Партия жетекшісі Болат Әбілов сайлау заңнамасында дискриминациялық шектеулер көп екенін алға тартып, "мемлекеттік қызметте кемінде бес жыл тәжірибесі болуы керек" деген президенттіктен үміткерге қойылған талапты мысал ретінде келтірді.
Оның айтуынша, мемлекеттік қызметте жемқорлық жиі кездесетіндіктен азаматтар мемлекеттік қызметке көп ұмтыла да бермейді.
"Бұған қоса, үміткер Қазақстанда туған болуы тиіс және мұнда 15 жыл тұруы тиіс деген шектеуге қарсымыз" деді ол.
Оның сөзінше, елде шетелден келген қандастар бар, олардың да мемлекет басқару ісіне араласу құқығы сақталуы тиіс.
"Президент өкілетінің мерзімін өзгертуге бір күн ішінде дауыс берген депутаттар дискриминациялық шектеулерді де дәл солай бір күн ішінде жоя алады" деп заң шығарушы органдарға үндеу тастады.
Дегенмен Болат Әбілов егер басқару формасын суперпрезиденттіктен парламенттік республикаға ауыстыратын, билікте 1-2 жыл отыратын "транзит кандидат" пайда болса, "сондай кандидатты қолдайтынын" айтты.
Партия өкілдері бастама тобы партияны тіркеу туралы екі рет өтініш бергенмен екі жағдайда да министрліктің тіркеуден бас тартқанын айтты.
Саяси ұйым әділет министрлігін сол үшін сотқа бергенмен сот "министрлікті жақтап шыққан".
Саясаткерлер шешімді апелляцияға беретінін айтты.
Елде кезектен тыс президент сайлауы 20 қарашада өтеді.
Сайлау қарсаңында Конституцияға арнайы өзгерістер енгізілген.
Оған сәйкес, мемлекет басшысы жеті жылға сайлануы тиіс.
Тәуелсіз сарапшылар жеті жылдық мерзім президентті экономика және жеке қауіпсіздікте позициясын күшейтуге көбірек алаңдатып, саяси өзгерістерді кейінге шегеруге итермелеуі мүмкін деген қауіп айтады.
Президенттіктен үміткерлерді ұсыну 23 қыркүйекте басталып, 11 қазанда аяқталады.
Әзірге бірде-бір кандидат ұсынылған жоқ.
Осыған дейін Тоқаев сайлауға қатысатынын мәлімдеген.
Мемлекеттік қызметтегі бес жылдық өтіл сияқты кейбір талаптар азаматтардың президенттікке сайлану құқығын бұзатынын азаматтық белсенділер мен құқық қорғаушылар бұған дейін де айтқан
Сайлауға бармай, дауысыңызды бермей “мемлекет дамымай жатыр” деп қалай айтасыз?
- Саясаткер
Депутаттарды енді халық таңдайды.
Сондықтан сол депутаттарға жауапты - халық.
Бұл туралы саясаттанушы Индира Рыстина журналист Нұрсұлтан Құрманның ютуб арнасына берген сұхбатында айтты, деп хабарлайды “Адырна” ұлттық порталы.
Индира Рыстинаның айтуынша, сайлаудағы әділетсіз шешім сайлауға бармағандардың жалқаулықтарынан болады.
“Егер сіздер сайлауға бармасаңыздар сіздің бюллетеніңіз бос болып тұрады.
Оны біреу пайдаланып кетсе ше?
Сіз ол бюллетенді өзіңіз қолдансаңыз, ондай қастандыққа жол бермейсіз.
Бұл - бірінші кезекте.
Егер ешкім ұнамаса, бәріне қарсымын деп те дауыс бере аласыз.
Ол да негізгі кандидаттардан дауыстарын алып қоя алады.
Екіншіден, сіздер бармаған кезде, сіз дауысыңызды жоқ қылып жібересіз.
Сіздің дауысыңыз ешнәрсеге әсер етпейді.
Дауысыңызды бермей, ешқандай қатыспай, “мемлекет дамымай жатыр”, деп қалай айтасыз?”,-деді ол.
Сондай-ақ, саясаттанушы “сайлауда кімдер кандидат болу мүмкін?” деген сұраққа жауап берді
“Барлығына белгілі Қасым-Жомарт Тоқаев “сайлау алды бағдарламамды шығарамын, сайлауға қатысамын” деп айтты.
Әрі қарай, “қандай азаматтар сайлауға қатыса алады?” деген сұраққа жауап берейік.
Белгілісі 40 жастан асқан азамат болу қажет.
Қазақстанда туған, 15 жыл Қазақстанда тұрған азаматтар болу керек.
Сондай-ақ, Қазақстанның елшілігі немесе халықаралық ұйымдарда жұмыс істеген азаматтар да қатыса алады.
Өйткені, олар мемлекеттің атынан жұмыс істеді.
Бастысы қазақ тілін жетік білу қажет…
Сайлауға бірнеше партия бірігіп, бір адамды да ұсынуға болады.
Кандидаттың жынысы мен мүлкіне қарай шектеулер жоқ.
Отбасылық жағдайларға байланысты да шектеулер жоқ”,- деді саясаттанушы.
Сайлау болған соң, саяси оппоненттер де болуы керек.
Қазір көп жұрт сайлау жайын сөз ете бастады.
Әлеуметтік желіде гүбір-гүбір әңгіме.
Бәрінің айтатыны бір, ол – сайлау.
"Жақында сайлау болады екен" деген жел сөз желіне кезіп жүргелі де біраз болды.
Саясаткерлер де сайлау болатынын болжап отыр.
Мысалы, саясаткер Әміржан Қосанов: "Меніңше, сайлау болады. Оған бірнеше себеп бар. Экономикалық жағдай тым қиындап барады. Тіпті, билікке бір табан жақын эксперттердің өзі осы жылдың қиын болатынын айтып отыр. Жағдай қиындаған сайын, сайлау өткізу де қиындай түседі. Сондықтан, осы жылы болмаса да, келер жылы сайлау болады" дейді.
Ал саясаттанушы Айдос Сарым "qazaqtimes.com" сайтына берген сұхбатында: 
Егер халықтың қалтасы қағылып жатса, жиған-терген қорлары жоқ болып жатса, екі рет девальвация болса, ертеңгі күнім не болмақ деп көшеде жүрген халықтың көңіл-күйі басқаша болады.
Егер билік осыны түсінсе, сайлау өткізген күннің өзінде дауыстарды есептеген кезде биліктің 20-30 пайызға рейтингі түскенін анықтауы керек.
Билікке, Назарбаевқа да, басқасына да 98 пайыздың қажеті жоқ.
70 пайызбен де, 51,1 пайызбен де президент, премьер болып отырған елдерді көріп отырмыз.
Олардың жағдайы біздікінен жақсы.
Қайта сенің 60 пайыз дауыс алғаның ел үшін жақсы.
Сен тыраштанып жүресің.
Менің болашағым қалай болар екен?
Маған осы жолы 60 пайыз ғана дауыс берді.
Ертең анау 40 пайыз 60 пайызға ауысып кетпей ме екен деп.
Бұл сені халыққа жақын болуға мәжбүрлейді.
Ал сен 98 пайыз дауыс жинап отырсаң, ештеңе істеуге мүдделі емессің ғой.
Бәрі ғажап деген сөз.
Ал елде бәрі ғажап па?
"Ғажап емес" депті.
Президенттің ел басқару өкілеті 2020 жылы аяқталады.
Сөйтіп, сайлау болады.
Сайлаудың нақты қашан болатыны жайлы болжам да көп.
Біреулер сайлау уақытылы болады десе, енді біреулері әдеткідей "кезектен тыс" өтуі мүмкін дегенді айтады.
Жуырда "Нұр Отан" партиясы сьезд өткізетінін хабарлады.
Ақпанның аяғында "нұр отандықтар" жиылып жиын өткізбек.
Партия төрағасы қаулыға қол қойғанын орынбасар Мәулен Әшімбаев айтты.
Міне, дәл осы жиында "жүрек жұтқан" партиягер Президентке ұсыныс айтып, кезексіз сайлау өткізуін, оған өзі қатысуын қиылып сұрайды деген болжам бар.
Бұл болжамды терістей алмаймыз.
Себебі – бұған дейін мұндай жағдайлар болған.
Сонымен сайлау болған соң, саяси оппоненттер де болуы шарт.
Қазақстанда бұған дейін бес рет сайлау өткен.
Біз ескі сайлауларды еске түсірейік.
Президент Назарбаевтың сайлаудағы саяси оппоненттері кімдер болды?
Олар қазір не істеп жүр?
1991 жылғы сайлау.
Нұрсұлтан Назарбаев сайлауға қатысқан жалғыз үміткер болды.
98 пайыз дауыс жиған ол ел мемлекет басқару ісін қолға алды.
1991 жылы күйреген КСРО құрамында болған елдердің денінде сайлау өткен-ді.
1999 жылғы сайлау.
Арада сегіз жыл өткенде Тәуелсіз Қазақстан екінші сайлауын өткізді.
Сайлау 1999 жылдың 10 қаңтарында өтті.
Нұрсұлтан Назарбаев - 81%, Серікболсын Әбділдин - 11,9%, Ғани Қасымов - 4,7%, Энгельс Ғаббасов - 0,8 % дауыс жинады.
Саяси оппоненттер қазір не істеп жүр?
Серікболсын Әбділдин биыл 82 жаста.
Қазір Алматыда тұрып жатыр.
Ғани Қасымов қазір Патриоттар партиясынан кеткен.
Депутат болды.
Ол жақтан да байыз таппады.
Қазір экс-депутат - белгілі блогер.
Ара-тұра әндетіп тұрады.
Энгельс Ғаббасов дүниеден қайтқан.
2005 жылғы сайлау.
Қазақстандағы үшінші Президент сайлауы 2005 жылы 4 желтоқсанда өтті.
Екі мәрте Президент болған Нұрсұлтан Назарбаевтың бұл жолғы қарсыластары - Жармахан Тұяқбай, Әлихан Байменов, Ерасыл Абылқасымов пен Мэлс Елеусінов болды.
Нұрсұлтан Назарбаев – 91,15%, Жармахан Тұяқбай – 6,61%, Әлихан Байменов – 1,61%, Ерасыл Абылқасымов – 0,34%, Мэлс Елеусізов – 0,28% дауыс жинады.
Саяси оппоненттер қазір не істеп жүр?
Жармахан Тұяқбай ЖСДП партиясын басқарып отыр.
Тек сайлау науқаны кезінде тіріліп, басқа уақта дымын шығармайтын фиктивті партия - оппозиция ауылында есепте тұр.
Әлихан Байменов қазір Мемлекеттік қызмет жөніндегі айматық комитеттің басқарма төрағасы.
Ерасыл Абылқасымовтың қайда жүргені белгісіз.
Кейінгі кездері ол кісіге көріпкелдік қасиет жұққан дейді білетіндер.
Мэлс Елеусінов экология мәселелерімен шұғылданып жүр.
2011 жылғы сайлау.
Нұрсұлтан Назарбаев 2011 жылдың 3 сәуірінде өткен президент сайлауына өз кандидатурасын тағы ұсынды.
Бұл сайлау мерзімінен бұрын өтті.
Бұл жолғы бәсекелестері - Жамбыл Ахметбеков, Ғани Қасымов және өмір бақиғы үміткер Мэлс Елеусізов еді.
Нұрсұлтан Назарбаев – 95,55%, Ғани Қасымов – 1,94%, Жамбыл Ахметбеков – 1,36%, Мэлс Елеусізов – 1,15% дауыс жинады.
Саяси оппоненттер қазір не істеп жүр?
Нұрсұлтан Назарбаевпен бірге сайлауға екі мәрте түскен Ғани Қасымов пен эколог Елеусізовтің қазір не істеп жүргенін жоғарыда айттық.
Қайталап жатпайық.
Жамбыл Ахметбеков қазір депутат.
Мәжілістегі коммунистер партиясының өкілі.
2012 жылы Парламенттің Мәжілісіне өткен.
Содан бері сол ауылда.
Ал бұл сайлауға "допуск" ала алмаған үміткерлер - Серік Сапарғали, Қанат Тұрагелді және Сәлем Өтен болды.
2015 жылғы сайлау.
Ел тарихындағы бесінші Президент сайлауы 2015 жылдың 26 сәуірінде өтті.
Бұл жолғы сайлауда Президент Назарбаевтың саяси оппоненттері - Әбілғазы Құсайынов пен Тұрғын Сыздықов болды.
Нұрсұлтан Назарбаев – 97,75%, Тұрғын Сыздықов – 1,61%, Әбілғазы Құсайынов – 0,64% дауыс жинады.
Саяси оппоненттер қазір не істеп жүр?
Бір қызығы бұл екі кандитатты ел-жұрт бұрындары мүлде көрмеген еді.
Бірі - бірнеше рет вице-министр болған, бірі - коммунист еді.
Қазір Тұрғын Сыздықов ҚР Парламенті Мәжілісінің депутаты.
Ал Әбілғазы Құсайынов сайлаудан кейін ҚР Еңбек және әлеуметтік қорғау министрлігі жанындағы Кәсіподақтар Федерациясын басқарды.
Сайлауға түсіп, Президент болмаққа бекіген Әбілғазы Құсайыновтың Википедиядағы өмірбаянына назар аудардық.
Әбекеңнің үлгі тұтар саясаткері - Нұрсұлтан Назарбаев екен.
Ал хоббиі - саясат деп жазылыпты.
Бұған қоса, 2015 жылғы сайлауға Лимана Қойшыбаева дейтін келіншек қатысты.
Ол Мемлекеттік тілді білмейтіндіктен, додаға жіберілген жоқ.
Өзін Қазақстан Мұсылмандар одағының басшысымын деп таныстыратын Мұрат Телібеков те Президент боламын деп шықты.
Бұл жолы Мэлс Елеусізов өзі бас тартты.
Ақшасы жоқ екен.
Бұлардың барлығы ескі ереже бойынша өздерін-өздері ұсынған кандидаттар еді.
Бұл сайлауларға "Нұр Отан" (ескідегі - Отан), "Ақжол", "Қазақстан коммунистері", "Қазақстан патроиттары", "ЖСДП" партиялары бақ сынасқан-ды.
Ендігі сайлау 2020 жылы деп күтілуде.
Сайлау шарты да өзгерген.
Енді кез келген Қазақстан азаматы сайлауға үміткер бола алмайды.
Бұған қоса, саяси партияда мүшелікте болуың шарт.
Қазақстанда тұрғанына 5 жыл болған, мемлекеттік қызметте, онда да саяси партияда мүшелікте бар адам ғана президенттіктен үміткерлердің қатарына енуі мүмкін.
Ал бұл демократия қағидасына қаншалықты сай?
Біз ескі сайлауларды еске түсіріп көрдік.
27 жылдан астам үздіксіз ел басқарып келе жатқан Нұрсұлтан Назарбаевтың есімі сөзсіз тарихта қалады.
Әзірдің өзінде әлем тарихындағы ең ұзақ ел басқарған президенттер тізімінде тұрған, 79 жасқа толатын Нұрсұлтан Әбішұлының есімі дәріптеліп-ақ жатыр.
2020 жылы президент Назарбаев 80 жасқа толады.
Ендігі сайлаудағы саяси оппоненттер кімдер болмақ?
Бұл да қызық сұрақ.
Нұргелді Әбдіғаниұлы
Қазақстанда Президент сайлауы мерзімінен бұрын өтуі мүмкін бе?
Соңғы кездері әлеуметтік желі мен кейбір ақпарат құралдарында осы тақырып белсенді түрде талқылана бастады.
Тіпті, кейбір отандық сарапшылар сайлаудың мерзімінен бұрын өтетіндігі Елбасының қатысуымен өткен Қауіпсіздік кеңесінің отырысынан-ақ байқалған деген пікірлер айтып жүр.
Осы өзекті тақырып бойынша newsasia.kz ақпарат агенттігінің тілшісіне белгілі саясаткер, "Жаңа Қазақстан" форумының өкілі Әміржан Қосанов өз пікірін білдірген болатын.
Қосановтың айтуынша, қазіргідей саяси жүйенің тұрақсыздығы кезінде Президент сайлауы келесі жылы өтуі әбден ықтимал.
Бізде сайлау өткізу туралы шешім бір күннің ішінде қабылданып, апыр-топыр жүзеге асуы мүмкін!
Өйткені саяси шешімдер қабылдау механизмі сондай!
Оның үстіне кезектен тыс сайлау өткізу жөнінде біз әлемдік чемпионбыз!
"Аузы күйген үріп ішеді" демекші, билік қит етсе, болды сарапшылар оның астарынан сайлауға деген дайындықты тап басып жатады!
Жалпы, өзін тұрақты сезінетін биліктің сайлауы да тұрақты, уақтылы өткізіліп тұруы керек емес пе?
Сондықтан қазіргі саяси жүйе соншалықты тұрақты деп айту қиын болар.
Жел болмаса, шөптің басы қозғалмайды.
Жұрт айтып жатқандай, сайлау келесі жылы болуы әбден ықтимал, — деді Қосанов.
Саясаткер, сондай-ақ, сайлаудың мерзімінен бұрын өтуіне қандай факторлар әсер етуі мүмкін екендігін де тілге тиек етті.
Бүгінде билікке ашықтан-ашық қарсы шыға алатын оппозициялық партия жоқ.
Заңнамаға енгізілген өзгерістерге сай ендігі жерде президенттікке үміткерді тек қана партия ұсына алады.
Сондықтан осы мезет баламасыз сайлау өткізуге өте-мөте ыңғайлы.
Әлеуметтік-экономикалық жағдай барған сайын қиындап бара жатыр.
Дағдарыстың бітетін түрі жоқ.
Егер де сайлау уақтылы өткізілсе, ол кезде, яғни 2020 жылы, электоратты көңілін табу мүлдем мүмкін болмай қалуы мүмкін, — деп санайды саясаткер.
Естеріңізде болса, биылғы жылдың 31-і мамырында Қазақстан парламенті сенаты президент Нұрсұлтан Назарбаевқа Қауіпсіздік кеңесін өмір бойы басқару құқығын беретін заң жобасын мақұлдаған болатын.
Заң жобасы бойынша Қауіпсіздік кеңесі төрағасына қауіпсіздік кеңесін басқару, отырыстары мен жедел жиналыстарын шақыру, Қауіпсіздік кеңес туралы жағдайды бекіту, сонымен бірге заңнамада қарастырылатын өзге өкілеттерді жүзеге асыру құқығы берілген.
Осы орайда Әміржан Қосанов Прзедиент сайлаудан кейін "Қауіпсіздік кеңесінің төрағасы позициясына ауысып, өзінің мұрагерін орнына отырғызып, алты жыл бойына оның орнығып, нығайып алуына көмектесуі мүмкін" екенін де атап өтті.
Қазіргі Конституция бойынша, егер де президент белгілі бір себеппен өз міндетін атқара алмай жатса, оның орнына не Сенат спикері, одан кейін Мәжіліс төрағасы, одан кейін премьер-министр отырады.
Және де, жаңадан сайлау жарияланбай, ол адам келесі сайлауға жейін, яғни алты жыл бойына қызмет атқара алады.
Сондықтан, қазіргі президент өзі сайланып алып, содан кейін не тұңғыш президент, не Қауіпсіздік кеңесінің төрағасы позициясына ауысып, өзінің мұрагерін орнына отырғызып, алты жыл бойына оның орнығып, нығайып алуына көмектесе алады, — деді "Жаңа Қазақстан" форумының өкілі.
Оның сөзінше, мерзімнен тыс сайлауға геосаяси себептер де ықпал етуі ықтимал.
Бәлкім, біз білмей отырған басқа да, соның ішінде, геосаяси себептер болуы ықтимал.
Осы тұста "сайлау жариялана қалса, Қазақстан оппозициясы не істемек?" деген заңды сауал туындайды.
Мен о бастан барша демократтарды бірігуге, бірегей үміткер ұсынуға шақырып жүрген қазақпын.
Бүгін де сол ойымды қайталап айтқым келеді, — деп түйіндеді сөзін Қосанов.
Алдағы жылға қатысты Ақорданың шешімі қандай болатынын біз тек сарапшылардың пікіріне сүйене отырып болжай аламыз.
Бұл тақырыпқа қатысты Қазақстанның лауазымды тұлғалары да өз ойларын білдіріп келеді.
Мәселен, Парламент Сенатының төрағасы Қасым-Жомарт Тоқаев британдық ВВС телеарнасының Hard Talk бағдарламасына берген сұқбатында "2020 жылы Назарбаев президент сайлауына түседі деп ойламаймын" деп жауап берген болатын.
Ол өте ақылды адам.
Мүмкін, 2020 жылғы сайлау басқа кандидаттармен өтер.
Сайлауға түседі деп ойламаймын.
Бұл – менің жеке ойым.
Әрине, бәрі Назарбаевтың өзіне байланысты 
Ал, Ақпарат және коммуникация министрі Дәурен Абаев "Назарбаев 2020 жылы сайлауға түссе Қазақстан одан тек ғана ұтатынын" айтқан еді.
Еске сала кетейік, Қазақстанда бүкілхалықтық президент сайлауы бес рет – 1991, 1999, 2005, 2011 және 2015 жылдары өткізілді.
Оның үшеуі (1999, 2011 және 2015 жылдары) белгіленген мерзімінен бұрын өткен
Қосановтың электорат арасында беделі бар ма?
1 қыркүйекте Қазақстанда күзде кезектен тыс президенттік сайлау өткізу ұсынылған бойда саясаткер Әміржан Қосанов оған қатысуға ниетті екенін мәлімдеді.
Мұны ол әлеуметтік желідегі парақшасында хабарлады.
Уақыт өте тығыз.
Орталық сайлау комиссиясы қолайсыз адамдарды тіркемейтін шығар.
Бірақ мен 2019 жылы ресми процедурадан өттім.
"Иә, Әбілязов, Қажыгелдин және басқа да ескі оппозициялық партиялар мені сынады, бірақ ертең биліктің тағы бір оппоненті тіркелсе, мен оларды қолдаймын", - деп жазды Қосанов.
Саясаткер егер басқалар тіркелмесе, өзінің президенттік сайлауға түсуге дайын екенін мәлімдеді, себебі ол заңдық тұрғыда тіркелуге мінсіз.
Саясаткер 2019 жылы өткен соңғы президенттік сайлаудағы дауыс берудің ресми нәтижесі бойынша 16,23% дауыс жинаған болатын.
Ал қазіргі президент Қасым-Жомарт Тоқаев ресми мәлімет бойынша 70,96% дауыс жинап, жеңіске жетті.
Тәуелсіз бақылаушылар Алматының өзінде ғана Әміржан Қосановқа дауыс бергендердің саны ресми нәтижеден кемінде 20 мың адамға асып кеткенін айтып, сайлау нәтижесін заңсыз деп тануды талап етті.
Бірақ журналистер алдында сөз сөйлеген кезінде Қосанов Тоқаевтың жеңісін мойындап, егер біртұтас оппозиция мен тәжірибесі мол ықпалды саяси ұйым болса, одан көбірек дауыс жинай алуы мүмкін екенін айтты.
Мен адамдарды көшеге шығуға үндемеймін.
Және мұны басынан бастап айттым.
Мен заң аясында, құқық шеңберінде жұмыс істейтін саясаткермін.
Радикалдарға бұл ұнамайтын шығар, басқаларға ұнамайтын шығар, бірақ маған тұрақтылық керек.
"Маған қазақтың тәуелсіздігі керек", - деді Қосанов 2019 жылғы 10 маусымда.
Бұған қоса өзінің жақтастары сайлау комиссияларының хаттамаларын зерттеп, "барлық заңды жолдарды" пайдаланатынын мәлімдеген болатын.
Назарбаев дәуірі аяқталады деген көңіл-күйдегі сайлаушылар тәжірибелі саясаткер Әміржан Қосановқа үміт артып, оны қолдап дауыс берген еді.
Бірақ бұл мәлімдемесінен кейін оның беделі күрт төмендеп кеткені көпшіліктің есінде шығар.
Бұл жолы Қосанов кімге сүйенеді екен?
Түркі әлемінің зиялы қауымы сайлауға қатысты ойымен бөлісті
Қайратбек ЖАМАНҚҰЛОВ, Қырғыз Республикасы Ұлттық ғылым академиясы әлеуметтік зерттеулер орталығының ғылыми хатшысы:
Биыл Қазақстан саясатында үлкен өзгерістер болғанына барлығымыз куәміз.
Әлбетте, бұл – Қазақстанның мемлекет ретінде кемелденіп, өсіп жатқанының белгісі.
Дегенмен, осы жолда тоқтап қалмай одан да үлкен межелерге ұмтылуы керек деп ойлаймын.
Халықтың жағдайы мен ел экономикасын дамыту жолында жақсы бағдарламалар мен бастамалар қолға алынғаны Қазақстан Республикасының Тұңғыш Президентінің тапсырмасы еді.
Ол бір елдің тарихын толықтай өзгертті.
Бұл еңбегі еш ұмытылмайтынына сенімдімін.
Нұрсұлтан Назарбаев Конституциялық Кеңеске өтініш білдіргенде алда өзгерістер орын алуы мүмкін деп болжағанымызды жасырмаймын.
Өйткені, Нұрсұлтан Назарбаев – алдағыны болжай алатын, халқының қамын ойлайтын көреген басшы, сарабдал саясаткер.
Ал Nur Otan пратиясының Төрағасы ретінде Қасым-Жомарт Тоқаевты ұсынуы оның бұл лауазымға сай келетін сенімді адам екенін айғақтайды.
Қасым-Жомарт Тоқаевты білгір дипломат ретінде танимын.
Ол әрдайым көпвекторлы саясат жүргізуге тырысатын.
Бұдан кейін де Елбасының саясаты жалғасын табатынына сенімдімін.
Nur Otan партиясының съезінде Қасым-Жомарт Тоқаевтың кандидатурасының ұсынылуының өзі елдегі демократияға жақсы дәлел болғаны анық.
Сондықтан, Қазақстан Қасым-Жомарт Тоқаевтың басшылығымен алдағы уақыттарда да үлкен жетістіктерге жетеді деп ойлаймын.
Фарид ШАФИЕВ, Халықаралық қатынастар талдау орталығының басқарма төрағасы:
Қазақстан мен Әзербайжан – бауырлас мемлекеттер.
Мәдениетімізді айтпағанда, дәстүріміз де, тарихымыз да, стратегиямыз да ұқсас.
Қазақстан Республикасының тәуелсіздігі Әзербайжан үшін қашанда маңызды болмақ.
Яғни, біздің ынтымақтастығымыз үшін ішкі саясат мәселелері де үлкен рөл атқарады.
Осы орайда, Қазақстан билігінің бейбіт жолмен ауысуы жақсы үлгі екенін айта аламын.
Биліктің ауысуы – заңдылық, ал оның осы жолмен ауысуы қай елге болса да үздік үлгі.
Алдағы өзгерістер елдегі тұрақтылықты бекемдей түседі ғой деп ойлаймын.
Қазақстанның геосаяси жағдайын ескере келгенде биліктің бейбіт жағдайда ауысуы қуантады.
Бір жағынан Ресеймен, бір жағынан Қытаймен шектесетін мемлекетте биліктің тұрақты болуы үлкен стратегияны қажет етеді.
Ал Президенттің ауысуы Қазақстанның халықаралық аренадағы қарым-қатынасына, жалпы халықаралық ынтымақтастыққа бір өзгеріс алып келеді деп ойламаймын.
Менің пайымымша, мұның барлығы Тұңғыш Президент – Елбасы Нұрсұлтан Назарбаевтың салып берген даңғыл жолымен жалғасады.
Қазақстанның ішкі саясаты да, сыртқы саясаты да сол жолдан ауытқымайды.
Нұрсұлтан Назарбаевтың президенттіктен кетуі Әзербайжан халқы үшін тосын оқиға болды.
Дегенмен, Елбасының өз еркімен мемлекет басшылығынан кетуі – оның дана саясаткер екенінің көрінісі.
Өткен президенттік сайлау Қазақстан Республикасына тек жақсылық алып келеді деп сенемін.
Бауырлас Қазақ елі мен халқына тұрақтылық пен өркендеу тілеймін.
Мехмет Сейфеттин ЭРОЛ, ANKASAM стратегиялық зерттеулер институтының директоры:
Қасым-Жомарт Тоқаев – Қазақстанның болашағы үшін ең сенімді кандидат болды.
Ол – Қазақстан Республикасының Тұңғыш Президенті салған жолды жалғастыра алатын тәжірибелі саясаткер.
Жаңа Президенттің халықаралық аренада, ел ішінде танымал болуы үлкен рөл атқарады.
Ел үшін үлкен еңбек сіңірген, Тұңғыш Президентпен қатар жұмыс істеген адам ретінде Қасым-Жомарт Тоқаевтың президенттігінен үлкен үміт күтемін.
Негізі, халықаралық саясатта, әлбетте, Нұрсұлтан Назарбаевтан кейін ел тізгініне кім келетіні, оның қандай бағыт ұстанатыны кім-кімді де ойландырғаны анық.
Қасым-Жомарт Тоқаевтың кандидатурасы ұсынылғанда бұл мәселе бірден күн тәртібінен түсіп қалды ғой деп ойлаймын.
Ал партия съезінде Тоқаевтың партия атынан ұсынылғаны бірінші кезекте Нұрсұлтан Назарбаевтың сарабдал саясаткер екенін, демократия жақтаушысы екенін көрсетті.
Осылайша тағы бір рет өз ұстанымына берік екеніне көз жеткіздік.
Нұрсұлтан Назарбаевтың саясаттағы мансабы мығым кезде, халықаралық деңгейде жан-жақты танылған шағында президенттіктен кетуі кемел саясаткер екенінің тағы бір дәлелі болды.
Бұл халқының оған деген үміті мен сенімін тағы да еселей түсті деп ойлаймын.
Өз басым Қазақстан одан әрі қарай да демократиялық жолдан таймай, тұрақты саясаты жалғастыра ала ма деген сауалға нақты жауап алғандай болдым.
Муса ГУЛИЕВ, Әзербайжан Республикасы Ұлттық Мәжілісінің депутаты, әлеуметтанушы:
Кез келген елде биліктің ауысуы қалыпты жағдай болып көрінетіні мәлім.
Ал Нұрсұлтан Назарбаевтың Қазақстан Республикасының құрылуында, дамуында орасан зор еңбегі бар.
Ол мемлекеттің бүгінгі деңгейге көтерілуі үшін аянбай еңбек етіп, көп жұмыс атқарды, тер төкті.
Қазақ халқының оған деген махаббаты мен құрметін Елбасы деген атақ беруінен-ақ анық көреміз.
Нұрсұлтан Назарбаев тек өз елі үшін емес, күллі түркі жұрты үшін де аз жұмыс істеген жоқ.
Ортақ тарихымыздың қалыптасуына, ынтымақтастыққа, серіктестікке қосқан үлесі зор.
Әзербайжан Республикасында да Нұрсұлтан Назарбаев – үлкен құрметке ие саясаткер.
Ол – Түркі әлемінің ақсақалы, түркі интеграциясының архитекторы.
Nur Otan партиясының съезіндегі шешім туралы айтар болсам, Тұңғыш Президент елі мен халқы үшін ойланбаған шешім қабылдамағаны күмәнсіз.
Сондықтан Қасым-Жомарт Тоқаев Қазақстан Республикасының Президенті атануға толық сай келетін, тәжірибесі мол саясаткер деп санаймын.
Бұл шешім – барша Қазақстан халқы үшін де жақсы шешім болуымен ерекшеленеді.
Мұндай қадамға құрметпен қарауымыз керек екенін кешегі өткен сайлау толығымен дәлелдеді.
Қ.Тоқаев үлкен басымдықпен жеңіске жетті.
Менің ойымша, қазіргі Қазақстан саясаты дұрыс жолда.
Қазақстан – Еуразия құрлығында да, түркі әлемінде де өзін көрсете білген, дәлелдей алған мемлекет.
Сондықтан Қазақстандықтарды жаңа белеске қадам басуымен құттықтаймын.
Шәукенова: Бұл сайлау – мемлекеттік аппаратқа жаңа талаптар қойылатынын байқатады
Қазақстан Республикасы Ұлттық ғылым академиясының вице-президенті, Қазақстан халқы Ассамблеясы Кеңесінің мүшесі Зарема Шәукенова Президент сайлауына қатысты өз сараптамасын ұсынды, деп хабарлайды BAQ.KZ тілшісі.
Қазақстан өзінің саяси дамуының жаңа кезеңіне қадам басты, бұл еліміздің даму жолындағы жаңа сын-тегеуріндерге жаңа, қатып қалған қағидалардан тыс жауаптар іздеу қажеттігін білдіреді.
Өзгерістер – дамудың маңызды элементі.
Биылғы жыл жан-жақты қайта құру мен нақты жаңару жылы болды.
Жарияланған президенттік сайлау бүкіл саяси жүйені түбегейлі қалпына келтіруге әкелетін сайлау цикліне бастау болады – дейді саясаткер.
Ол бұған дейін жүргізген әлеуметтік-сауалнамалардың деректері бойынша қазақстандықтар арасында мөлшерленген саяси жаңғырту үлгісін қолдау басымдыққа ие болғанын айтады.
Алайда бұл саяси өзгерістерді күтпейтінімізді білдірмейді.
Қазіргі уақытта қоғамда саяси жүйені өзгерту қажеттігі туралы нақты түсінік бар.
Азаматтардың электораттан күткеніндей елдегі саяси жүйе реформаларды талап етеді.
Сонымен бірге, осы сауалнама нәтижелеріне сәйкес партиялық идеологияның ешқайсысы әлеуметтік әділеттілікті қамтамасыз ету мәселелерімен дұрыс жұмыс жасамайынша тиімді бола алмайтынын көрсетті – дейді Зарема Кәукенқызы.
Тәуелсіздік жылдарында Қазақстанда ұлттық экономиканың қағидатты жаңа негіздерде жұмыс істеуі мен дамуын қамтамасыз ететін нарықтық институттар жүйесі қалыптасты, азаматтық қоғамның, саяси жүйе мен оның институттарының жұмыс істеуі мен жетілдірілуін айқындайтын саяси-құқықтық база құрылды, болашаққа арналған стратегиялар мен іс-қимылдар бағдарламалары айқындалды.
Десе де, әлеуметтік параметрлер, адамдардың өмір сүру деңгейі мен сапасының артуы тұрғысынан қол жеткізілгендерді бағалай отырып, жүргізілген саяси-экономикалық реформа әлеуметтік саланың әр адам үшін кеңейетін және дамып келе жатқан мүмкіндіктердің кеңістігіне айналуына әкелмегенін атап өту қажет.
Бұл өз кезегінде сенімнің жетіспеушілігін тудырады.
Сенім ресурсы теріс эмоциялардың тез бөлінуіне, үлкен геоэкономикалық стресске, пессимизм мен болашақ қорқынышына бейім.
Бірақ болашаққа деген сенім дағдарыстар мен сынақтардың шырмауы арқылы серпіліс энергиясының негізі – дейді сарапшы.
Белгілі философ және саясаттанушы Фрэнсис Фукуяма атап өткендей, әлеуметтік саясаттың негізгі міндеті – қоғамдық капиталды көбейту.
Қоғамдық капитал – бұл, ең алдымен, әлеуметтік топтасу, қоғамдағы сенім деңгейі, қоғамдық мәселелерді бірлесіп шешуге дайын болу.
Оны "ағартушылық өз мүдделік қызығушылықтың" және шарттық қатынастар институттарының негізінде құру мүмкін емес, онда адамдар "үнемі дамытып, келісіп, сотта қорғап, содан кейін олардың сақталуын қамтамасыз ету керек, соның ішінде мәжбүрлеу шаралары арқылы" ресми ережелер жүйесі аясында өзара әрекеттеседі.
Сенімді алмастыратын барлық осы процедуралар экономистердің тіліндегі "транзакциялық шығындар" деп аталатын шығыстардың өсуіне әкеледі.
"Басқаша айтқанда, қоғамдағы сенімсіздіктің басым болуы жоғары сенім деңгейі бар қоғамдардан құтылған экономикалық қызметтің барлық түрлеріне қосымша салық салумен тең" - дейді Зарема Шәукенова.
Билік құрылымдары мен азаматтық қоғамның әлеуметтік-саяси серіктестігі адамдардың билікті берген адамдарға деген сенімінің жоғары деңгейін, олардың жалпы игілікке ықпал ететін биліктен шығатын шешімдерді орындауға дайындығын білдіреді.
Бұл туралы Конфуцийдің нұсқауларын еске түсіруге болады: "Мемлекетте тамақ, қару-жарақ жеткілікті болуы керек және адамдар билеушілерге сенуі керек.
Егер қажеттілік туындаса, не құрбан етуге болады?
Тамақтан, қару-жарақтан бас тартуға болады.
Бірақ сенім болмаса, мемлекет қарсы тұра алмайды".
Қазіргі заманғы сарапшылар халықтың билік институттарына деген сенімін "саяси капитал" деп атайды.
Әлеуметтанулық зерттеулердің деректері бүгінгі таңда қазақстандықтардың билік басындағыларға қатысты барынша сыншыл екендігін айғақтайды.
Өкінішке орай, біздің әкімшілік-саяси билік институттарымызда "саяси капитал" ұғымы көбінесе "бюрократиялық капитал" ұғымымен алмастырылады – дейді саясаткер.
Бұдан басқару технологияларына қойылатын талаптардың сапалы өзгерту қажеттелігі туындайды.
Басқару жүйесін жетілдіру үшін жаңа резервтер табу керек.
Мемлекеттік аппаратқа қойылатын жаңа талаптар функцияларды сапалы орындау, стратегиялық жоспарлау, әлеуметтік жанжалдарды алдын алу және реттеу, басқарушылық шешімдер мен іс-әрекеттерді үйлестіру, олардың тиімділігі, сондай-ақ барлық деңгейдегі басқарушылардың қажетті құзыреттерін ынталандыру мен дамыту мәселелері сияқты саяси менеджменттің бағыттарына қатысты болады.
Бір сөзбен айтқанда, мемлекеттік басқаруды жүйелі жаңғырту қажет.
Мемлекет басшысы президенттік сайлау күнін жариялауға байланысты отандастарына арнаған үндеуінде барлық негізгі мемлекеттік институттар шамадан тыс жүктелетінін ерекше атап өтті.
"Халық үніне құлақ асатын мемлекеттің" құрамдас бөліктері – консенсусқа, мүдделер тепе-теңдікке, ымыраға ұмтылу өте маңызды – дейді ол.
Ұқсас нормалар мен қағидаттар саяси басқару саласын да анықтайды.
Саясат – күштердің ашық финалмен бәсекелестігі және осы бәсекелестіктің нәтижесі, ол қандай болса да, саяси кеңістіктің жалғыз заңды формасына айналады.
Сондықтан да, өз өкілеттіктерінің мерзімінің қысқаруына қарамастан, мемлекет мүддесін бәрінен жоғары қоя отырып, Тоқаев өзінің 2022 жылғы 1 қыркүйектегі Қазақстан халқына Жолдауында "әділ Қазақстанды құруға бағытталған түбегейлі және жан-жақты реформаларды табысты іске асыру үшін халық сенімінің жаңа мандаты қажет" деп айтқан болатын.
Жалпы алғанда, президенттік сайлау кезінде бүкіл қазақстандық қоғамның топтасуы Мемлекет басшысының жауапкершілік танытуға, демократия, заңдылық пен құқық тәртібі қағидаттарына адал болуға, қазақстандықтардың бірлігі мен бірлігін көрсетуге үндеуіне жауап болады – дейді ол.
ТӘУЕЛСІЗ ҚАЗАҚСТАНДАҒЫ САЙЛАУ ЖӘНЕ САЯСИ БӘСЕКЕЛЕСТІК
НҰРЫМБЕТОВА ГҮЛШАТ РАМАЗАНҚЫЗЫ
"Электоралдық партиялардың тиiмдi саны" мен "парламенттiк партиялардың тиiмдi саны" партияаралық бәсекелестіктің төмен екенін көрсетеді.
Тәуелсіз Қазақстандағы сайлау қорытындыларын талдау демократияның дамуы үшін азаматтардың саяси қатысуы ғана емес, сондай-ақ жоғары саяси бәсекелестік қажет екенін көрсетеді.
Автор Т.Ванханен формуласын пайдалана отырып, электоралдық белсенділік пен электоралдық бәсекелестіктің негізінде Қазақстандағы демократияландыру индексін анықтаған.
Демократия өміршең болуы үшін азаматтардың саяси белсенділігі де, ашық саяси бәсекелестік те болуы тиіс.
бәсекелестік, демократияландыру индексі, электоралдық партиялардың тиiмдi саны, парламенттiк партиялардың тиiмдi саны.
Кіріспе.
Ашық еркін сайлаудың болуы, партияаралық бәсекелестік демократиялық тәртіптің басты белгілері.
Демек, саяси бәсекелестік пен демократиялық даму өзара тығыз байланысты.
Қазақстанда саяси саладағы бәсекелестікке тәуелсіздік тұсында мүмкіндік туды.
Біз басты мәселеге көшпестен бұрын зерттеу барысында қолданылатын ұғымдарды анықтап, нақтылап алайық.
Бірінші кезекте бәсекелестікке тоқталайық.
"Бәсекелестік" латын тілінен аударғанда бірігіп жүгіру, жарысу дегенді білдіреді.
Бәсекелес- тік көбінесе экономика саласымен байланысты қарастырылады.
Саяси бәсекелестік саяси жүйелер мен режимдер сипатының бірі болып табылады.
Саяси бәсекелестіктің болуы саяси жүйенің даму деңгейінің маңызды көрсеткіштерінің бірі.
Саяси бәсекелестік билікке ие болу үшін жүретін саясат саласындағы бәсекелестік, оның нәтижесін бәсекелесушілер емес үшінші бір жақ анықтайды.
Саяси бәсекелестік саяси нарықпен тығыз байланысты, ол саясаткерлердің саяси идеялары мен бағдарламаларының сайлауалды күресінен көрініс табады.
Саяси бәсекелестіктің негізгі тетігі – сайлау процедурасы, орталық және жергілікті биліктің сайланбалы органдарына азаматтардың өкілдерін еркін сайлауы.
Саяси бәсекелестіктің сипаты мен динамикасы азаматтардың саяси құқтары мен еркіндіктерінің, олардың мемлекеттік және жергілікті билікті қалыптастыруға қатысты құқтарының сақталуымен, олардың қорғалуымен тікелей байланысты және сонымен анықталады.
Саяси бәсекелестік демократиялық құндылықтарды жетілдіріп, нығайтатын тетіктердің бірі.
Демек, саяси бәсекелестік демократиялық қоғамға тән.
Себебі қоғамның барлық саласына бақылау орнатылған тоталитарлық басқару жағдайында саяси бәсекелестік туралы сөз ету мүмкін емес еді.
Жалпы қазіргі кезеңде экономикалық бәсекелестік, құқықтық саладағы
бәсекелестік, білім саласындағы бәсекелестік, әлеуметтік институттар бәсекелестігі, идеялар бәсекелестігі туралы жиі айтылады.
Мысалы, бәсекеге қабілетті маман дайындау, бәсекеге қабілетті ұлт т.с.с.
Бұл мәселенің біздің еліміз үшін де өзекті екенін Н.Назарбаевтың "Қазіргі таңда жеке адам ғана емес, тұтас халықтың өзі бәсекелік қабілетін арттырса ғана табысқа жетуге мүмкіндік алады" деген сөздері дәлелдей түскендей (Назарбаев, 2017).
Сайлау, саяси бәсекелестік.
Саяси ғылымда саяси  жүйенің дамуы мен демократиялық құрылыстың әрқилы қырларын, соның ішінде саяси бәсекелестікті, қамтитын әртүрлі демократия индекстері қалыптастырылған.
Соған сүйене отырып, тәуелсіз Қазақстан жағдайындағы саяси бәсекелестікті анықтап көрелік.
Саяси бәсекелестіктің басты тетігі сайлау дедік.
Қазақстанның заманауи сайлау жүйесінің негізі 1995 жылы қабылданған Конституциямен қаланды.
Конституцияның енгізген жаңалықтарының бірі – екі палаталы, Сенат және Мәжілістен тұратын, парламенттің құрылуы болатын.
Қазақстан Республикасында Конституция бойынша еркiн сайлаулар халықтың тiкелей еркiн бiлдiрудiң бiрден бір жолы.
Сайлау құқы Республика азаматтарының сайлауларға өз еркiмен және ашық қатысуына кепiлдiк бередi.
Қазақстан Республикасының конституциялық заңына сәйкес жалпыға бiрдей, тең және төте сайлау негiзiнде Президент, мәжiлiс және мәслихат депутаттары сайланады.
Сенат депутаттары жанама сайлау құқығы негiзiнде жасырын дауыс беру жолымен сайланады.
Сайлау қандай принциптер негiзiнде ұйымдастырылғаны көрсеткiш болуы керек.
Себебi, кеңестiк дәуiрде де сайлаулар ұйымдастырылған, азаматтар сайлауға қатысуға және сайлануға құқылы болды.
Тiптен сайлаушылар сайлауға 99-100% дейiн қатысып отырған.
Бұл сайлау науқандарының тәртiптi заңдастыру, саяси әлеуметтендiру мен саяси ағартушылық құралы болғаны түсiнiктi.
Себебi, сайлау өзiнiң негiзгi мiндетiн орындай алмады, яғни адамдарға өз өкiлдерiн таңдау мүмкiндiгiн берген жоқ.
Сондықтан, кеңестiк дәуiрде азаматтар сайлауға қатысуды өздерiнiң еркiн бiлдiруден гөрi мiндетi ретiнде қабылдады.
Сайлаушылар баламасыз, жоғарыдан ұсынылған бiр ғана үмiткерге дауыс беруге тиiс болды.
Ал 1991-2017 жылдар аралығында Қазақстанда өткен Президенттiк, Парламент мәжiлiсіне және мәслихат сайлауларына келетiн болсақ, олардың басты айырмашылығы сайлаулардың еркiн, бәсекелестiк негiзде ұйымдастырылуында.
Бүгiнгi күнi Сайлау туралы заңға сәйкес Орталық сайлау комиссиясы заңмен талап етiлетiн құжаттары болған жағдайда Президенттiкке үмiткерлер нешеу болса да, Мәжiлiс және мәслихат депутаттығына кандидаттардың кез келген санын тiркеуге тиiс.
Сайлау комиссиясы тiркеуден бас тартқан жағдайда үмiткер Орталық сайлау комиссиясына немесе сотқа шағым жасауға құқылы.
Сондықтан осы 1991-2017 жылдар аралығында өткен сайлаулардың бәсекелестікке негізделуінің бір белгісі сайлау додасына түскен үміткерлер санына қатысты.
Осы уақытта қолданыста болған Қазақстан Республи- касындағы сайлау туралы заңға сәйкес Президенттi және Парламент депутаттарын сайлау кезiнде дауыс беруге қатысқан сайлаушылардың елу пайызынан астамының дауысын алған, ал қайта дауыс беру кезiнде басқа кандидатқа қарағанда дауыс беруге қатысқан сайлаушылардың дауыс санының көпшiлiгiн алған, ал мәслихаттардың депутаттарын сайлау кезiнде басқа кандидаттарға  қарағанда  дауыс  беруге  қатысқан  сайлаушылардың- дауыс санының көпшiлiгiн алған кандидат сайланған болып саналатын еді (Қазақстан Республикасындағы, 2004).
Осы мажоритарлық сайлау жүйесі 1998 жылға дейін сақталды.
Заң ережелері сайлау додасына түсуші үміткерлер санын көбейтіп, сайлауалды бәсекені жандандырды.
Мысалыға, Қазақстанда 1991 жылы өткен алғаш Президенттiк сайлауда бiр ғана үмiткер болғаны белгілі.
Ал 1999 жылғы сайлауға төрт үмiткер түсті.
2005 жылғы сайлауда 18 үміткердің бесеуі ғана ресми тіркеуден өте алды.
2011 жылғы президенттік сайлауда алғашында
22 үміткер талаптанды, соның ішінен 4 үміткер ғана Орталық сайлау комиссиясынан тіркеуден өте алды.
2015 жылы сайлауға 3 үміткер түсті.
Мінеки, өзіміз көріп отырғандай президенттікке үміткерлер саны бірде көбейіп, бірде азайып отырған.
Парламент Мәжiлiсiне сайлауға келер болсақ, онда 1995 жылы желтоқсан айында өткен сайлауда – 67 мандатқа 285 үмiткер (Сообщение ЦИК, 1995), 1999 ж.
қазан айында – 67 мандатқа 566 үмiткер болған (Сообщение ЦИК, 1999), 2004 ж.
қыркүйектегi Парламент Мәжiлiсiнiң депутаттығынан үмiткер
ретiнде 67  мандатқа 513  адам  ұсынылған  (Құланбай,  2004).
Сонымен, 1995 ж. бiр мандатқа – 4, 1999 ж. 8, 2004 ж. 7,6 үмiткерден келiп отыр.
Парламент Мәжiлiсi депутаттарының құрамындағы партия мүшелерiнiң саны да дәл осы 1999 жылғы сайлаудан кейiн түбірімен өзгердi.
Егер 1995 жылғы сайлау нәтижесiнде Парламент Мәжiлiсiнде саяси партия мүшелерi – 61,2% құраса, ал 1999 жылғы Парламент Мәжiлiсiнде  – 84,4%  құрады.
Бұл, әрине, 1998 жылғы ҚР Сайлау туралы заңына енгізілген өзгерістермен байланысты еді.
Сайлау туралы заңға енгiзiлген өзгерiстерге сәйкес саяси партияларға Парламент Мәжiлiсiнен пропорционалдық негiзде сайланатын 10 орын берiлді.
Яғни, елімізде аралас сайлау жүйесі қалыптасты.
2007 жыл- дан бастап пропорционалдық жүйеге көштік.
Сайлау және саяси партиялар.
Сайлау үдерiсiне қатысушы партиялардың барлығы бiрдей сайлау барысына ықпал ете алмайды және олардың барлығы бiрдей сайлаушы үшiн маңызды болмауы мүмкiн.
Сондықтан, саяси ғылымда саяси партиялар мен ұйымдардың қатысуын бағалау мақ- сатында, олардың жалпы "қатысушылар санынан" басқа "партиялар мен қозғалыстардың тиiмдi саны" түсiнiгi қолданылады.
Яғни, сайлауға қатысқан саяси партиялар мен қозғалыстардың жалпы санын емес, олардың тиiмдi санын есептеп шығаруға болады.
Алғаш партиялардың "тиiмдi санын" анықтауды 1979 ж.
Макку Лааксо мен Рейн Таагепер ұсынды.
Осы формуланы қолданып Қазақстан Республикасы Парламент Мәжiлi- сiндегi шынайы сайлау блоктары мен саяси партиялар санымен, олардың тиiмдi саны арасындағы сәйкестiлiктi анықтап көрелік.
Бұл өз кезегінде партиялық алаңда қалыптасып отырған жағдайды, бәсекелестік деңгейін анықтауға мүмкіндік береді.
1999 жылы Парламент Мәжiлiсiне депутаттарды сайлауға 9 саяси партия қатысқанымен, партиялардың тиiмдi саны 1,25 құраған.
Партиялар- дың тиiмдi санын есептеу бiзге қазақстандық саяси шындықты, яғни, көп- партиялық жүйенің жетiлмей отырғанын дәлелдей түседi.
2004 жылы күз айында өткен Парламент Мәжiлiсiне депутаттарды сайлауға 8 саяси партия мен 2 саяси блок қатысты, бірақ 1999 жылмен салыстырғанда партиялардың тиімді саны (1,08 құрайды) одан әрі төмендегенін көреміз.
Енді 2007 жылғы Парламент Мәжілісіне сайлау нәтижесіне келер болсақ, онда келесі нәтижені көреміз.
Сайлауға қатысқан 7 саяси партия арасынан парламенттегі орын, ең басым дауыс жинаған, "Нұр-Отан" партиясының еншісіне тиді.
Сайлау нәтижесі бойынша партиялардың тиімді саны 1,02 құрайды.
2012 жылы – 7 саяси партия, 2016 жылы – 6 саяси партия қатысқанына қарамастан, партиялардың тиімді саны – 1.
Жалпы жоғарыда келтірілген Парламент Мәжілісіне сайлау нәтижелері партиялардың тиімді санының бірте-бірте төмендегенін көрсетеді.
Әрі бүгінгі күнгі еліміздегі партиялық жүйеде қалыптасып отырған жағдайды, яғни – басым партиясы бар көппартиялық жүйенің қалыптасуын аңғартқандай.
Әрi қарай, зерттеушiлер (Лейпхарт т.б.) "тиiмдi санды" сайлау үдерісі – мен парламенттегi орынды бөлуге қатысты пайдалануды ұсынады.
Саяси үдеріске ықпал ететiн партиялар санын анықтау үшiн "электоралдық партиялардың тиiмдi саны" мен "парламенттiк партиялардың тиiмдi саны" көрсеткiштерi қолданылады.
1999 жылғы Парламент Мәжiлiсiне депутаттарды сайлау нәтижесi бойынша электоралдық партиялардың тиiмдi саны 6,3% болса, ал парламенттiк партиялардың тиiмдi саны 3,4% құрайды.
Электоралдық партиялар саны мен жалпы партиялар санының арасында алшақтық көп еместiгiне қарамастан,
жалпы партиялар санымен парламенттiк партиялардың тиiмдi саны ара- сындағы алшақтық жоғары.
Бұл, бiздiңше, сайлау жүйесiндегi кемшiлiктер- мен байланысты.
Мысалы, партиялық тiзiм бойынша сайланатын депутат- тық мандаттың аздығы, партиялар үшiн 7 % кедергiнiң жоғарылығы және т.б.
Келесi 2004 жылы қыркүйек айында өткен Парламент Мәжiлiсiне депутаттарды сайлау нәтижесi бойынша электоралдық партиялардың тиiмдi саны 2,4% құраса, ал парламенттiк партиялардың тиiмдi саны 2,1 % құрайды.
2007 жылғы Парламент Мәжiлiсiне депутаттарды сайлау нәтижесi бойынша электоралдық партиялардың тиiмдi саны 1,29% құраса, ал парламенттiк партиялардың тиiмдi саны 1,29 % құрайды.
2012 жылғы Парламент Мәжiлiсiне депутаттарды сайлау нәтижесi бойынша электоралдық партиялардың тиiмдi саны 1,5% құраса, ал парламенттiк партиялардың тиiмдi саны 1,47% құрайды.
2016 жылғы Парламент Мәжiлiсiне депутаттарды сайлау нәтижесi бойынша электоралдық партиялардың тиiмдi саны 1,45% құраса, ал парламенттiк партиялардың тиiмдi саны 1,45 % құрайды.
Ендi 1999 жылғы сайлау нәтижелерiмен 2004 ж., 2007 ж., 2012 ж., 2016 ж. нәтижелердi салыстырғанда электоралдық партиялардың тиiмдi саны 6,3%-тен 2,4%-ке, одан 1,29%-ға, 1,5%, 1,45%-ке дейiн, ал парламенттiк партиялардың тиiмдi саны 3,4%-тен 2,1%-ге, одан 1,29%-ға, 1,47%, 1,45%-ке дейiн төмендегенiн көруiмiзге болады.
Мұндай нәтижеге 2007 жылғы сайлау принциптерінің (пропорционалдық негізде) өзгеруі алып келді.
Пропор- ционалдық жүйемен салыстырғанда аралас жүйе бойынша өткізілген сайлаулар да партиялардың парламенттік саясатқа араласу мүмкіндігінің жоғары болғанын көреміз.
Сондай-ақ күшті президенттік билік жағдайындағы пропорционалдық жүйеде партияаралық бәсекелестік төмендеп, басым партияның билігі күшейеді.
Электоралдық қатысу деңгейі, бәсекелестік деңгейі,  демократияландыру индексі.
Сайлау нәтижелерін тағы басқа қырынан талдап көрелік.
Бiз өз зерттеуімізде Қазақстандағы демократия деңгейін анықтау үшін зерттеушi Т.Ванханеннiң демократияландыру индексiн басшылыққа алдық, себебі ол Р.Даль тұжырымына сүйене отырып саяси жүйенің демократия- лану деңгейін анықтау үшін саяси бәсекелестiк пен саяси қатысу сияқты көрсеткiштерді, өлшемдерді негізге алады.
Т.Ванханен оны демократияның пайда болуын және ол үдерістің қоғамдағы билік ресурстарын бөлуден тәуелділігін зерттеу үшін әзірлеген.
Ол заманауи демократиялық қоғамдарда саяси билік халықтан тәуелді деген болжамды ұстанады.
Демократияландыру индексiн анықтай отырып, Т.Ванханен саяси жүйелердi демократиялық, жартылай демократиялық және демократиялық емес деп жiктейдi.
Т.Ванханен бiрiншi индикатор – бәсекелестiк деңгейiн (К) парламенттiк немесе президенттiк сайлаулар кезiндегi кiшiгiрiм және оппозициялық партиялар жинаған дауыс бөлiгiмен анықтайды.
Бұл бөлiк жүзден өкiметтiк партия жинаған дауыс пайызын алып тастау арқылы есептеледi.
Екiншi индикатор – электоралдық қатысу деңгейiн (У) сайлауға қатысқан тұрғындар бөлiгi ретiнде анықтайды.
Пайыздық бөлiк тұрғындардың сайлау құқы бар санымен емес, жалпы тұрғындар санымен есептеледi.
Мiнеки, осы екi индикатор негiзiнде Т.Ванханен демократияландыру индексiн есептеудi ұсынады.
Т.Ванханеннiң демократияландыру индексiн есептеу формуласы келесi: ИД=КУ/100 (Сморгунов, 1999: 149, 226).
Сонымен, демократиялық саяси жүйелер үшiн электоралдық бәсекелестiк деңгейi – 30% және одан жоғары, электоралдық қатысу деңгейi 15% және одан
жоғары, демократияландыру индексi 5% жоғары болуы тән.
Жартылай демократия үшiн электоралдық бәсекелестiк – 20-30%, электоралдық қатысу – 10-15%, ал демократияландыру индексi – 2-5 құрайды.
Ал бұл деңгейден төмен көрсеткiштер саяси жүйенiң демократиялық емес екендiгiн көрсетедi.
Біз өз талдауымызда 1999, 2004, 2007, 2012, 2016 жылдардағы Қазақстан Республикасының Парламент Мәжілісіне сайлаулардың  қорытындылары мен сабақтарын алдық.
Себебі, дәл осы 1999 жылы Сайлау туралы заңға өзгеріс енгізілген болатын, оған сәйкес Парламент Мәжілісінің құрамы пропорционалдық сайлау жүйесі бойынша сайланатын 10 депутаттық ман- датқа кеңейтілді.
7 пайыздық кедергіні еңсерген партия ғана Парламент Мәжілісіне өз өкілдерін өткізуге құқылы болды.
Сонымен, 1999, 2004, 2007, 2012, 2016 жылдардағы Парламент Мәжілісіне сайлаулардың қорытындыларының негізінде электоралдық бәсекелестiк, электоралдық қатысу, Қазақстандағы демократияландыру индексiн анықтап көрелiк.
1999 жылғы Парламент Мәжiлiсiне сайлау нәтижелерi бойынша бәсекелестiк деңгейi – 31,26%, электоралдық қатысу деңгейi – 35%, ал демократияландыру индексi – 10,94% құрайды.
Кезектi 2004 жылғы күз айында өткен Парламент Мәжiлiсiне сайлау нәтижелерiне келетiн болсақ, онда бәсекелестiк деңгейi – 20,94%, электо- ралдық қатысу деңгейi – 32%, демократияландыру индексi – 6,6% құрайды.
Басқаша айтқанда, Ванханеннің демократияландыру индексі бойынша жоғарыда көрсетілген сайлаулар нәтижелерін талдауға сүйенсек Қазақстан- ды демократиялық елге жатқызуға болады.
Бірақ бiз электоралдық қатысу деңгейiнiң жоғары болғанына қарамастан электоралдық бәсекелестiк дең- гейiнің төмен болып отырғанына аса назар аударымыз керек.
Парламент Мәжілісіне 2007 жылғы, сондай-ақ 2012 жылғы, 2016 жылғы сайлаулар нәтижелеріне 2007 жылы Конституцияға енгізілген өзгерістер ықпал еткені күмән тудырмайды.
Мәжілісті қалыптастырудың жаңа тәртібі енгізілді: 107 депутаттың 98 партиялық тізім бойынша жалпыұлттық сайлау округінен пропорционалдық негізде, ал 9 депутат Қазақстан халқы Ассамблеясынан сайланады.
Осы жаңа тәртіп электоралдық бәсекелестік пен елдің демократияландыру индексіне әсер етпей қоймады.
2007 жылғы сайлау нәтижелері электоралдық қатысу деңгейінің (40,54%) жоғары болғанына қарамастан электоралдық бәсекелестік деңгейі 11,59% дейін, ал демократияландыру индексі – 4,7% дейін төмендегенін көрсетті.
Осылайша, Қазақстан жартылай демократиялық елдер қатарына кірді.
2007 жыл тәуелсіз Қазақстан тарихында саяси жаңару жылы, әрі Қазақстанның 2010 жылы ЕҚЫҰ төрағалық ету туралы шешімнің қабылданған тарихи жыл екенін де ұмытпауымыз қажет.
Дәл осы шешім, біздің ойымызша, еліміздегі демократиялық үдерістерді одан әрі тереңдетіп дамытуға себепкер болды.
2009 жылы "Қазақстан Республикасындағы саяси партиялар туралы" заңға енгізілген түзетулер мен толықтырулар саяси аренадағы жағдайдың қалыптасуына ерекше мән берді.
Олар саяси партиялар қызметінің ұйымдық- құқықтық қырларын жетілдіруге, қазақстандық қоғамдағы демократиялық үдерістерді дамытуға және әлемдік талаптарға сай келетін саяси жүйені қалыптастыруды қамтамасыз етуге бағытталған болатын.
Айта кеткен жөн, Заңды жүзеге асыру оң нәтижелерін берді.
Бұл Парламент Мәжілісіне 2012 және 2016 жылдардағы сайлаулар нәтижелерінен байқалады.
2012 жылғы Парламент Мәжілісіне сайлау нәтижелеріне сүйенсек электоралдық қатысу –
42% дейін, электоралдық бәсекелестік – 23% дейін, ал ал демократия- ландыру индексі – 9,6% дейін көтерілді.
2016 жылы электоралдық қатысу – 43% дейін көтерілсе, ал электоралдық бәсекелестік – 17,48% дейін, демокра- тияландыру индексі – 7,5%% дейін төмендегенін байқаймыз.
Қорытынды.
Біз сандық зерттеулер арқылы электоралдық партиялар- дың тиiмдi саны мен парламенттiк партиялардың тиiмдi санын, партиялардың саяси үдерістегі рөлін анықтадық.
Әрине, мұндай зерттеулер шынайы жағдайды бермеуi де мүмкiн.
Дегенмен, ол ресми тiркелген барлық саяси партиялар саяси жүйеге енгенiмен, олардың сайлау үдерiсi мен парламенттен орын алу барысында шынайы саяси актор ретiндегi санының күрт төмен- дейтiнiн дәлелдеуге мүмкiндiк бередi.
Саяси партиялар қоғамның белгiлi бiр топтарының өкiлдерiнiң мүддесiн бiлдiретiн, оны жүзеге асыруға тыры- сатын топ екенiн ескерсек, онда парламенттiк партиялардың тиiмдi санының азаюы, өз кезегiнде, белгiлi бiр әлеуметтiк топтардың парламентте өз өкiлдерiнсiз қалып отырғанын көрсетедi.
Жалпы дамыған демократиялық елдермен салыстырғанда Қазақстанда электоралдық қатысу деңгейi өте жоғары.
Бiрақ бұл, біздің ойымызша, кеңестік заман сарқыншағымен байланысты.
Қазақстан азаматтары әлі де болса тәуелділік мәдениетінен арыла алмай келеді.
Екінші жағынан, электорал- дық бәсекелестік деңгейі төмен болса, электоралдық қатысу деңгейі де, демократияландыру индексі де әлсіз болады.
Мысалыға, 1999 жылы бәсекелестік деңгейі 31,26% болғанда, демократияландыру индексі де бір- шама жоғары болды – 10,94%.
2004 жылғы сайлауда бәсекелестік деңгейі 20,93% төмендегенде тиісінше демократияландыру индексі де 6,6% дейін төмендеді.
2007 жылмен салыстырғанда (11,59%) 2012 жылы электоралдық бәсекелестік 23% дейін, тиісінше демократияландыру индексі 4,7-9,6% дейін көтерілді.
Қызықты жағдай қалыптасып отыр: саяси бәсекелестік төмен болғанына қарамастан "саяси қатысу" жоғары.
Әрине, бұл биліктің "қатысуынсыз" мүмкін емес.
Қорытындылар болсақ, демократия өміршең болу үшін азаматтардың саяси белсенділігі мен саяси бәсекелестік ауадай қажет.
Тарихи тәжiрибе демократияға өту барысында саяси бәсекелестiк саяси қатысудың негiзiн құраған жағдайда сәттi, ал, саяси қатысу саяси бәсекелестiктен басым болған жағдайда демократияға өтудiң сәтсiз болатындығын дәлелдеп отыр.
Әрине, ХХ ғасырдың 90 жылдарындағы трансформациялар демократияға өтудің саналуан жолдарын көрсетті.
Бұған қарамастан, біз саяси бәсеке- лестік пен саяси қатысу сияқты демократияның маңызды сипаттарының кезектілігі (қатар немесе әртүрлi уақытта дамуы) мәселесiне ерекше көңіл аударуымыз керек.
Сондықтан еліміздегі демократия тарихы келте болмас үшін ашық саяси бәсекелестік пен көптеген бәсекеге қабілетті партиялар, партияаралық бәсекелестік қажет.
Басталды!
Мерзімінен бұрын өтетін сайлауға кімдер түсуі мүмкін?
Қара күзде президент сайлауы мерзімінен бұрын өтеді.
Билік бұған тас-түйін дайын.
Басты үміткер Қасым-Жомарт Тоқаев Жолдауда өзінің сайлауалды бағдарламасының кескінін таныстырып өтті.
Бұл көпшілік күтпеген жаңалық болды.
Тіпті "Аманат" партиясы үшін де.
Партиядан тыс тұрған Тоқаевты қолдай ма, жоқ әлде, ортақ кандидат ұсына ма?
Бұл сауал аманаттықтарды әлден-ақ мазалай бастады.
Ал Тоқаевқа басты қарсылас кім болмақ?
Саяси партиялардың үкілеп додаға қосуға үміткері дайын ба?
Бұл сұрақтарды бірқатар саяси ұйымдардың лидерлеріне қойып көрдік.
Әміржан Қосанов, саясаткер:
Мен дайынмын
Егер оппозиция ортақ кандидат ұсынса, оны қолдаймын.
Егер оны тіркемесе, өзімді президенттікке ұсынамын.
Тіркелуге мен дайынмын, өйткені тіркелу үшін заң жағынан мінсізбін.
2019 жылы барлық ресми процедурадан өткенмін.
Тоғжан Қожалиева, "Хақ" қозғалысының жетекшісі:
Аяққа тұсау бар
Қасым-Жомарт Тоқаев легитимді президент емес.
Бұған дейінгі сайлау жасанды болған еді.
Сондықтан оған өз билігін легитимді етіп, карт-бланш алу маңызды.
Егер сайлау 2024 жылы, яғни өз мерзімінде өтсе, оның қайта сайлануы қиын болады.
Сайлауға Болат Әбілев және Бейбіт Әлібеков (Республика партиясы- ред), Олжас Сүлейменов түсуі мүмкін.
Президенттікке түсу үшін бес жыл мемлекеттік қызмет істеу керек деген ереже бар.
Мен –мемлекеттік қызметте істемеген адаммын.
Сайлауда бақ сынап көруші едім.
Бірақ маған осындай шектеу мүмкіндік бермейді.
Азат Перуашев, "Ақ жол" партиясының төрағасы:
Шешімді партияның құрылтайы қабылдайды
Мұндай шешімді партияның құрылтайы қабылдайды.
Үміткер ұсынудың партия жарғысында қарастырылған тәртібі бар.
Ол тәртіп сайтымызда нақты көрсетілген.
Сайлауға түсуге ниет білдірген адамдар алдымен арыз жазады.
Ол арызды кеңес қарастырып, мақұлдаса, құрылтайдың қарауына шығарылады.
Нақты шешім – құрылтайдың қолында.
Сайлаудың нақты күндері жарияланған жоқ.
Содан кейін ғана құрылтайға жиналамыз.
Оның алдында кеңес өткізу керек.
Біраз жұмысы бар.
Санжар Боқаев, тіркелмеген Namys партиясының жетекшісі:
Сайлауға түсуге әзір емеспіз
Өзім сайлауға түспеймін.
Заң бойынша, президенттікке үміткерлерді белгілі бір республикалық қоғамдық ұйым ғана тіркете алады.
Біз әлі тіркелгеніміз жоқ.
Тіркемей жатыр.
Сайлауға түсуге әзір емеспіз.
Басқа ешкімнің дайын емес екенін пайдаланып қалмақ.
Келесі жылы экономикалық жағдайымыз бұдан да нашарлай түсетін сияқты.
Тоқаевтың рейтингі қазір жаман емес деп, билік сайлауды биыл өткізіп алмақ.
Тек қана өздерінің тәуекелдерін азайту үшін осындай қадамға барып отыр.
Сосын Тоқаевқа бәсекелестердің жоқтығын пайдаланып қалмақшы.
Әйтпесе, сайлау өткізуге нақты конституциялық негізді көріп тұрғаным жоқ.
Бұл – Тоқаевқа ғана тиімді болатын таза саяси шешім.
ӘКІМДЕРДІ САЙЛАУ: елге тиімді басқару жүйесін қалай құрамыз?
Кешегі өткен Парламент Мәжілісінің сайлауы биылғы жалғыз сайлау болмайтынға ұқсайды.
Мемлекет басшысы Қасым-Жомарт Тоқаевтың жыл басында жариялаған "Тәуелсіздік бәрінен қымбат" атты мақаласында биыл ауылдардың, ауыл округтерінің, кенттердің және аудандық маңызға ие қалалардың әкімдерінің сайлауы өтетіні айтылған.
Негізі жергілікті әкімдерді сайлау тәжірибесі Қазақстанда 2013 жылы қолданысқа енгізілген.
2013 және 2017 жылдары елдегі 2 500-ге жуық әкімнің 1416-сы жанама түрде сайланған.
Яғни, әкімдерді тікелей тұрғындар емес, мәслихат депутаттары сайлады.
Оның үстіне бұған дейін әкімдікке кандидаттарды одан жоғары тұрған әкімдер, яғни аудан әкімдері ұсынатын еді.
Айналып келгенде сайланды деген аты болмаса, іс жүзінде мұндай сайлаудың тағайындаудан айырмашылығы шамалы еді.
Осының бәрін ескерген саяси сарапшылар сол кездегі әкімдердің сайлауын "демократияның декорациясы" деп атаған-ды.
Президент Қ.Тоқаев бұл жолғы сайлаудың өзгеше болатынын, яғни, тұрғындар әкімді тікелей және төте дауыс беру арқылы сайлайтынын атап өтті.
VІІ шақырылымдағы Парламент Мәжілісінің бірінші сессиясының ашылуында сөйлеген Қасым-Жомарт Кемелұлы "Биыл ауылдық округтерде сайлау өтеді.
Біз жергілікті өзін-өзі басқару жүйесін ең төменнен бастап нығайтуды көздеп отырмыз.
Бұл өте маңызды мәселе.
Сондықтан алдағы уақытта ауыл әкімдерін сайлағаннан кейін аудан әкімдерін сайлауға көшуге болады" деді.
Өзін-өзі ұсынғаны жөн
Жалпылай алғанда сарапшылар қауымдастығы Мемлекет басшысының бұл ұсынысын қолдап отыр.
Бірақ, әкімдердің сайлауына дайындық барысында және саяси науқанды ұйымдастыру кезінде ескерілуі тиіс бірқатар мәселелер бар.
Біріншіден, біздің қоғамның пропорционалды сайлау жүйесіне қатысты көзқарасы бүгінде екіге жарылып тұр.
Бір топ депутаттарды партиялық тізім бойынша сайлау елдегі саяси мәдениеттің көтерілуіне ықпал етеді.
Халық жекелеген тұлғалардың емес, озық идеялардың маңына шоғырлануға үйренеді, бұл партиялық жүйенің, жалпы азаматтық қоғамның дамуына жол ашады деп есептейді.
Екінші тарап пропорционалды жүйе жекелеген белсенді азаматтарды өзін-өзі депутаттыққа ұсыну құқығынан айырғанын алға тартады.
Тұрғындар партияларға дауыс бергенімен, партия басшылары тізімнен кімдерді депутаттыққа жіберетінін өзі шешеді, бұл – анти-демократиялық қадам деп наразылық білдіруде.
Қоғамдық пікір тап осылай екіге жарылып тұрған тұста заңға әкімдікке кандидаттарды да партиялар ұсынады деген норма енгізу әбестік болатын сияқты.
Жалпы, әкімді сайлаудағы түпкі мақсат қайсы?
Билікті орталықсыздандыру, тұрғындардың жергілікті мәселелерді шешуге ықпалын күшейту.
Қисынға салсақ, мұндайда сайланған әкім өзіне дауыс берген тұрғындарға тәуелді болуы керек.
Егер оның кандидатурасын партиялар ұсынса, әкімдер тұрғындарға ғана емес, партия жетекшілері мен өзінен жоғары тұрған басшыларға да жалтақтап қалады.
Екі жақтың да көңілінен шығу үшін "Өгіз де өлмесін, арба да сынбасын" деп жүргенде сайланған әкімнің 4 жылда тындырымды тірлік атқара қоюы екіталай.
Сондықтан әкім атанудан дәмелілердің өзін-өзі кандидат ретінде ұсынуға құқығы болуы тиіс.
Мұнан бөлек әкімдердің бір мандаттық округ бойынша тікелей және төте дауыс беру арқылы сайланғаны абзал.
Талқылауды қажет ететін тағы бір мәселе бар: Халық сайлаған әкімдерді одан жоғары тұрған саяси басшылар мерзімінен бұрын алып тастай алатын болуы керек пе, әлде жоқ па?
Егер "жоқ" десек, жергілікті әкімдер, әсірелей айтқанда Үкімет пен өңір басшыларына сәлем де бермейтін болады.
Ал, мұның соңы мемлекеттік басқару жүйесінің тоқырауға ұшырауына әкеп соғып, елдің тұтастығына қатер төндіріп жүрмей ме?
Міне, әкімдерді сайлау тәжірибесін енгізер тұста осындай нюанстарды талқылап, жан-жақты таразылап барып шешім қабылдау керек.
Кандидаттарға қойылатын талап барынша жеңіл болса.
Жергілікті әкімдер жоғары білімді болуы немесе олардың көрнекті саясаткер болуы міндетті емес.
Олар жергілікті мәселелерді жетік білетін, тұрғындарға етене таныс, олармен қоян-қолтық жұмыс істеуге әзір адамдар болғаны жөн.
Жұрт жиі айтатын "Әкім бол – халқыңа жақын бол" деген сөздің мәні міне, осында.
Бұл — шымкенттік саясаттанушы, саяси ғылымдардың магистрі, PhD доктарант Ербол Байқонысовтың пікірі.
Ол әкімдікке кандидаттарға қойылатын талаптарды қиындатпау керек деп есептейді.
Мәселен, әкімдікке кандидаттарға "міндетті түрде жоғары білімі болуы тиіс" деген талап қоюдың қажеті жоқ.
Ауылға әкім болатын адамның жоғары білімі болса жақсы, ол жоқ болса арнаулы орта білім де жеткілікті.
Жергілікті әкімдер ЖОО-ын бітіруі немесе олардың көрнекті саясаткер болуы міндетті емес.
Олар жергілікті мәселелерді жетік білетін, тұрғындарға етене таныс, олармен қоян-қолтық жұмыс істеуге әзір адамдар болғаны жөн.
Сондай-ақ, "мемлекеттік қызметте пәлен жыл еңбек өтілі болуы шарт" деген талап қою да қисынсыз.
Өйткені, мемлекеттік мекемеде бір күн де жұмыс істемеген, есесіне шаруашылықпен немесе кәсіпкерлікпен айналысып жүрген өте іскер азаматтар бар.
Сондай азаматтар әкім болып сайланса, елдімекендердің көркейіп, гүлденіп шыға келгеніне куә боламыз, – деді Ербол Рәбілұлы.
Саясаттанушының ойынша, жоғарыдағы талаптың орнына кандидаттарға "мемлекеттік тілді міндетті түрде жетік меңгеруі тиіс" деген талап қоюға болады.
Е.Байқонысов бұл бір жағынан қоғамдық пікірмен санасу болса, екінші жағынан қолданыстағы заңдарға да сай келетін талап.
Атап айтқанда, "Әкімшілік іс жүргізу туралы" және "Тұтынушылардың құқығын қорғау туралы" Заңдар бойынша мемлекеттік органның басшысы, яғни, ауыл әкімі қазақ тілін еркін меңгеруі керек.
Ақшасыз билік – моторсыз көлік
Әкімдерді сайлау қоғамды демократияландыру тақырыбындағы кезекті спектакльге айналмауы үшін сайланған әкімнің қолында қомақты бюджеті болуы тиіс.
Әйтпесе, ақшасыз билік – моторсыз көлік сияқты, жүргізе алсаңыз мініп ап дүниені шарлай беріңіз.
Негізінде елімізде төртінші деңгейлі бюджет енгізілгелі бірнеше жыл болды.
Яғни, ауыл округтері мен кенттердің өздерінің шағын бюджеті бар.
Бірақ, ондағы азын-аулақ қаржы жергілікті тұрғындарды мазалайтын күрделі проблемаларды шешуге жеткіліксіз.
Президент ауыл әкімдерінің сайлауы сәтті өтсе, біртіндеп аудан және облыстық маңызға ие қалалардың әкімдері де сайланатынын айтты.
Яғни, алдағы уақытта Шымкент қаласына қарасты төрт ауданның әкімдерін де тұрғындар сайлауы ықтимал.
Міне, осы тұста сайланған әкімдердің қолында қомақты бюджеттің болуы айрықша маңызға ие болмақ.
Себебі, қала халқы ауыл тұрғындарындай емес, экономикалық тұрғыдан да, саяси тұрғыдан да әлдеқайда белсенді екені белгілі.
Айталық, бір ғана Еңбекші ауданында 300 мыңнан астам тұрғын бар.
Олар өз әкімдерін өздері таңдаса, ертең оған өте қатаң талап қояры сөзсіз.
Қазір аты дардай аудан әкімдерінің қолындағы қаржы ауланы таза ұстап, көшеге гүл мен ағаш егуге, әрі кетсе айналаны жарықтандыруға жетеді.
Ал, ауданда шешімін күткен проблемалар шаш-етектен, оларды шешуге миллиардтаған қаржы керек.
Сайланған әкімнің тағайындалған әкімге қарағанда халықтың алдындағы жауапкершілігі жоғары екенін айттық.
Ертең ол байғұс қолындағы мардымсыз қаржымен жүздеген мың тұрғынның көңілін қалай таппақ?
Сондықтан әкімдердің сайлауы нәтижелі, елге шынымен пайдалы іс болсын десек, оның дербес бюджеті болуы шарт.
Экономистер оған жер, мүлік, көлік салықтары мен әкімшілік айыппұлдардан түсетін қаржыны ғана емес, тұрғындардың жеке табыс салығын да қосу керек дейді.
Мұнан бөлек мамандар жоғары тұрған бюджеттерден бөлінетін трансферттер мен субвенсиялардың минималды шегін заңмен белгілеу қажет деп санайды.
Азулы муниципалитет болмаса, бәрі бекер
Қош, халық әкімдерді сайлады, сөйтіп оның қолына тиісті бюджетін берді делік.
"Енді әкімдер өзіне дауыс берген халыққа тәуелді болады, оның пікірімен санасады" деп қуануымыз мүмкін.
Бірақ, сайланған әкімге тұрғындардың талабын жеткізетін, оны орындататын нақты механизмдер болмаса, әлгі сөздің бәрі іске аспай, қағаз жүзінде қала бермек.
Бұл тығырықтан шығатын жол қайсы?
Ол — муниципалитет құру.
Яғни, құқықтық мәртебесі айқындалған, заң жүзінде белгіленген кең құзыреттерге ие жергілікті өзін-өзі басқару жүйесін қалыптастыру.
Ауылдық жерде ол бес немесе жеті адамнан тұратын кеңес болуы мүмкін.
Ал, аудан мен қала деңгейінде қазір жұмыс істеп тұрған мәслихаттардың ықпалын арттырып, құзіретін кеңейтуге болады.
Сонда депутаттар әлгі сайланған әкімдердің қызметін бақылап, есебін алып, тұрғындардың құқықтары мен мүдделерін қорғап отыратын болады.
Жалпы, жергілікті өзін-өзі басқаруды дамыту деген өз алдына бөлек, кең ауқымды және өзекті тақырып.
Алдыңғы қатарлы дамыған елдердің барлығында муниципалитет жүйесі жұмыс істейді әрі олар орталық биліктен мейлінше тәуелсіз.
Оның құрылымы мен жүйесі барынша қарапайым, ашық және азаматтарға түсінікті.
Яғни, бұл елдерде жергілікті өзін өзі басқару жүйесі демократияның ең маңызды институттарының бірі десек қателеспейміз.
Негізінде, Қазақстанның 1995 жылы қабылданған Конституциясында осы жүйені дамытуға құқықтық негіз болатын бап бар еді.
Кейіннен сол 89-бап өзгеріске ұшырап, вертикалды басқару жүйесінің ыңғайына қарай жазылды.
Әуелде осы баптың 2-ші тармағында "Жергілікті өзін-өзі басқаруды тұрғын халық тікелей сайлау жолымен, сондай-ақ халық топтары жинақы тұратын аумақты қамтитын селолық және қалалық жергілікті өзін-өзі басқару органдары арқылы жүзеге асырады" деген жолдар болатын.
Кейін ол "Жергілікті өзін-өзі басқаруды тұрғын халық тікелей жүзеге асырады, сондай-ақ ол мәслихаттар және халық топтары жинақы тұратын аумақтарды қамтитын жергілікті қоғамдастықтардағы басқа да жергілікті өзін-өзі басқару органдары арқылы жүзеге асырады.
Жергілікті өзін-өзі басқару органдарына мемлекеттік функцияларды жүзеге асыру заңға сәйкес берілуі мүмкін" деп өзгертілген.
Мұндағы "тұрғын халық тікелей сайлау жолымен" деген сөз тіркесі "тұрғын халық тікелей жүзеге асырадыға" ауысқан.
Яғни, өзін өзі басқару органын халық тікелей сайламауы, сайлаудан өзге жолдармен жасақтауы мүмкін.
Сондай-ақ, бұрын мәтінде жоқ "мәслихаттар", "жергілікті қоғамдастықтар" деген ұғымдар енгізілген.
Аталған 89-шы баптың үшінші тармағындағы "Жергілікті өзін-өзі басқару органдарын ұйымдастыру мен олардың қызмет тәртібін заңмен белгіленген шекте азаматтардың өздері белгілейді" деген жолдар былай өзгертілген: "Қазақстанда жергілікті өзін-өзі басқаруды ұйымдастыру мен олардың қызметі заңмен реттеледі".
Демек, "азаматтардың өздері белгілейді" деген сөз тіркесі "олардың қызметтері заңмен реттеледі" дегенге ауысқан.
Басқаша айтсақ, аталған баптың 2007 жылға дейінгі нұсқасы сақталса, жергілікті өкілетті органдарын қалай сайлап, қызметін қалай реттейтінін әр аймақтың халқы өз бетінше шешуі мүмкін еді.
Ал, қазір мұны істеу мүмкін емес, өкілетті органдар орталықтан белгіленген тәртіп бойынша қалыптасып, қызмет атқарады.
Соңғы жылдары билік Қоғамдық кеңестер деген институтты құрып, ол туралы арнайы заң қабылдады.
Алайда, бұл институт халықпен етене жұмыс істеп, оның құқықтары мен мүдделерін қорғайтын шын мәніндегі өзін өзі басқару органына айнала алмай келеді.
Басқасын айтпағанда, бұл кеңестердің мүшелерін таңдау мәселесі қоғамда көптеген сауалдар туғызып келеді.
Өйткені, кеңес мүшелерінің 23 пайызы әкімдіктер мен өзге де мемлекеттік органдардың қызметкерлері.
Тек 20,7 пайызы ғана үкіметтік емес ұйымдардың өкілдері.
Онда да көбіне әкімдіктің айтқанына көніп, айдауына жүретін көнбіс ұйымдардың өкілдері кіреді.
Ұзын сөздің қысқасы, Қоғамдық кеңестер де, мәслихаттар да тап осы қалпымен қалса, ертең сайланған әкімнің қызметін бақылап, халықтың мүддесін қорғайды дегенге сену қиын.
Әкімдердің сайлауы мемлекеттік басқару жүйесін жетілдіру жолындағы тиімді қадам болсын десек, тиісті нормативтік құжаттарды өзгерте отырып, жергілікті өзін өзі басқару жүйесін дамытуымыз және оған еркіндік пен дербестік беруіміз керек.
ТҮЙІН:
Кеңестік басқару жүйесі неге тоталитарлық атанды?
Себебі, билік қатаң түрде орталықтандырылды.
Тіпті, шалғайдағы совхоздың қашан қай жерге қандай егін салатыны да орталықта шешілді.
Егін жинау науқаны қашан басталатынын да орталық шешетін.
Егін пісіп, жерге төгіліп жатса да облыстан нұсқау келмейінше комбайндар егіс алқабына түспейтін-ді.
Қазір бізге ақымақтық болып көрінгенімен, бұл жергілікті жерге титтей де билік бермей, халықты құл етіп ұстаудың үлгісі еді.
Кеңестік кезеңмен салыстырғанда көп еркіндік болғанымен Қазақстанның да басқару жүйесі вертикалды тәртіппен құрылған.
Бұл, бәлкім, Тәуелсіздіктің алғашқы жылдарында, мемлекеттіліктің қалыптасу кезеңінде тиімді болған да шығар.
Алайда, егемендіктің төртінші онжылдығына қадам басқан қазіргі кезеңде халық өз мәселесін өзі шешетіндей болуы шарт.
Еліміздің демократиялануға қарай бет түзегені рас болса, бізде мұнан өзге таңдау жоқ.
Міне, осы тұрғыдан қарағанда жергілікті әкімдерді сайлау жергілікті мәселе емес, халықтың тұрмысы мен тағдырына әсер ететін нағыз ұлттық мәселе екенін аңғарамыз.
Дос Көшім, "Ұлт тағдыры" қозғалысының төрағасы, саясаткер: Әділ сайлау қазақ халқының тағдырын шешеді
Демократияға халық дайын болғанмен, билік дайын емес
Жақында ресейлік танымал журналист В.
Познер "Қазақстан демократияға дайын емес" деген пікір айтты.
Сіздіңше, біздің елдің халқы ашық сайлау өткізуге дайын ба?
Кезектен тыс президент сайлауына ел тұрғындары өте енжар секілді ме, қалай?
Халық демократиялық сайлау өткізуге дайын, керісінше, билік дайын емес.
Халықтың құқықтық-саяси сауатының артуы, демократиялық үрдістерге белсене араласуы билікке қажет емес.
Билікке қай бағытқа жетелесе ере беретін, қандай шешім қабылдаса соны қолдайтын халық керек.
Әрине, қазақ халқының саяси сауаты өте жоғары деңгейге жеткен жоқ.
Алайда әділ қоғамға деген ұмтылысы, әділетті жүйе жасайық деген ұстанымы күннен-күнге нығайып келеді.
Әсіресе әлеуметтік мәселелер төңірегінде билікке қояр талабы күннен-күнге күшейіп барады.
Оған мысал, осыдан екі-үш жыл бұрынғы жер мәселесіне қатысты халықтың дүмпуі.
Еліміздің тұрғындары бұрынғыдай бас изеп жүре бермей, биліктің қателігін түзеуге, мәселе қоюға, ұсыныс жасауға, не болмаса өздерінің қарсылығын көрсетуге үйреніп келе жатыр.
Бұл жерде әлеуметтік желінің де рөлі басым.
2016 жылдан бастап билік тарапы аз да болса өзгеріс жасап, халықтың көңілін аулауға бет бұрды.
Бұл өзгеріс қазақтілді ортаның көңілін аулап, ойынан шыққанымен, саяси өзгерістерге жеткізетін қадам болмады.
"Рухани жаңғыру", "Ұлы даланың жеті қыры", Латын графикасына көшу секілді, бұрын көтерілмеген жобалардың "жер дауынан" кейін пайда болуы да – осының көрсеткіші.
Қазақтілді қоғам оянды, осыған орай билік те саяси ойынға көшті десек болады.
Познердің Қазақстан халқы демократияға дайын емес дегенімен келіспеймін.
Халық дайын.
Алайда билік демократия "құрылысын" өзі бастауы керек.
Өкінішке қарай, олардың ондай ойы да, ниеті де жоқ.
Барлық кілтипан осы жерде!
Комиссия Құранға қолын қойып, ант берсін!
─ Сайлау мерзімі жариялана сала Қ.Тоқаев әділ сайлау өткізуге кепілдік берген болатын.
Бұл іс Тоқаевтың қолынан келе ме?
─ Қ.Тоқаевтан бұрын Н.Назарбаев та сан рет әділ сайлау өтетінін айтып жүрді емес пе?!
Бірақ бүгінге дейінгі сайлаулардың ешбірі әділ өтпегенін барлығымыз білеміз.
Тоқаев — жаңа басшы.
Оған сенбеймін деп кесіп айтуға тағы болмайды.
Ниеті жақсы.
Дегенмен билік жүйесі, сайлау заңы өзгерген жоқ.
Алдымен Тоқаев сайлау заңын өзгертіп, халықаралық ұйымдардың, біздің ұсыныстарымызды қабылдап, мүмкіндігінше, сайлау заңына енгізіп, күзге таман сайлау өткізе ме деп ойлап ем… Олай болмады.
Бір жағынан кезектен тыс Президенттік сайлауды екі айдың ішінде өткізу туралы шешім қабылдағаны дұрыс.
Себебі барлық өркениетті елдерде президент өкілеттілігін уақытша атқаратын адам сайлауды екі айдың ішінде өткізуі керек.
Ал біздің заңның олардан бір өзгешелігі бар.
1998 жылы заңға енгізілген өзгеріске сай президенттің орнына уақытша қалған адам кеткен президенттің өкілеттілігі біткенше сол міндетті толық атқара алады.
Қасым-Жомарт Тоқаев осы заңды пайдаланған жоқ, әйтпесе 1,5 жыл отыруына мүмкіндігі бар еді.
Мен 6 жыл бойы сайлаудың өту барысын бақылайтын Тәуелсіз бақылаушылар жүйесінің басшысы болдым.
Сайлауды кім, қалай жүргізетінін бір адамдай білемін.
Сайлауды өткізуге жауапты адамдардың әкімшілік ресурсына бағынатынын және жоғарыдағы басшылардың айтқанын бұлжытпай орындайтынын жақсы білемін.
Оның басты себебі, сайлау өткізетін барлық деңгейдегі комиссиялардың барлығы ─ бюджеттің адамдары.
Біздің әкімдер дауыс жинап жарысады.
Дауыс жинау әкім жұмысының көрсеткіші сынды.
Олар халықтың дауысын ұрлап жатырмын, құқығын таптап жатырмын деп ойламайды.
Өркениетті елдерде ондай нәрсе жоқ.
Аймақтық, учаскелік сайлау комиссиялары үкіметтік емес ұйым мүшелерінен, зейнеткерлер мен студенттерден құралады.
Бізде учаскелік сайлау комиссиясының басшылары ─ мектеп директорлары мен аурухананың бас дәрігерлері… Демек, сайлау комиссияларының құрамын өзгертпей, сайлау әділ өтеді деп айтуға негіз жоқ.
Дегенмен, осы "жаман" заңның өзімен сайлауды өткізуге болады.
Ол үшін азаматтар сайлау үрдісінің барлық кезеңдерін қатаң бақылауға алуы керек.
Азаматтар дауыс беретін күні, барлығын жинап қойып, таңертеңнен кешке дейін сайлау учаскесінде тік тұрып, сайлау барысын бақылауы шарт.
Қысқасы, бір күнін қазақ демократиясының қалыптасуына, әділетті қоғам орнатуға арнау керек.
Үйде отырып алып, сайлау әділетсіз өтті дегеннен түк шықпайды!
2000 жылдары Оңтүстік Қазақстан аймағында Парламент сайлауы әділ өтті.
Сол сайлаудың басы-қасында жүрген бір жігіттің айтуынша істің мән-жайы ол жақтағы елдің дінді берік ұстанатынында екен.
Әдеттегідей таңертең гимн ойнап, сайлау уақыты басталған соң ауылдың сыйлы қариясына бата бергізіпті.
Батаны да үйретіп қойған.
Ақсақал отыра қалып "Егер дауысты өтірік санап, әділетсіздік жасайтын болсаңдар, жеті ұрпақтарыңа дейін қарғыс атсын!" деген.
Әкімнің қаһарынан ақсақалдың батасы қатты болса керек, сайлауда фальсификация мүлдем болмапты.
Меніңше, сайлау комиссиясының мүшелері Құранға қолын қойып, ант беруі керек.
Өзара қырықпышақ болатын көппартиялық жүйе жоқ
─ Әлеуметтік желі қазақ қоғамының демократияға талпынысын арттырып отыр дедіңіз.
Сөзіңіздің жаны бар.
Ал өркениетті елдерде демократия тетіктерін оппозициялық партиялар қалыптастырады.
Біздің елде де бірнеше саяси партия бар.
Алайда оларды оппозициялық партияға жатқызу қиын.
Өйткені аты басқа болғанмен заты "Нұр Отан".
Халық бұл партиялардың қалай, қайтіп жұмыс істеп отырғанын көріп отыр.
Осы бір спекталь әлі қанша уақыт жалғасады деп ойлайсыз?
─ Иә, бұлардың барлығы демократияға декорация болу үшін, көппартиялы жүйе бар екенін көрсету үшін құрылғандар.
"Нұр Отанның" коммунистік партия болып қалмауы үшін 4-5 партияны жасап қойды.
Оның ішінде Үкіметті сынап жүрген бір ғана партия бар.
Шынтуайтында, Қазақстанда көппартиялы жүйе әлі қалыптасқан жоқ.
Саяси сауаты аз адамдардың да білетіні бір нәрсе: неге Парламент депутаттары саяси партиялардан ұсынылу керек?
Неге партия мүшесі болмаған адам Парламент депутаты бола алмайды?
Неге бір мандатты округтарды қайта жаңғыртпаймыз?
Не болмаса аралас жүйені (пропорционалды/мажоритарлы) кіргізбеске?
Осы мәселе қазір қызу талқылануда.
Себебі халық, өзің айтпақшы, саяси партиялардың бір де біреуі "Нұр Отанға" бәсекелес партия емес екенін, жасанды екенін түсініп отыр.
Жаңа заң жобаларын ұсынып, соны қолдау үшін халықты митингке шақыруды былай қойғанда, мәжілісте бір-бірімен қырық-пышақ болып, пікірталас тудырып жатқан партияларды көрген емеспіз.
Биліктің ұсынған заң жобаларына барлық партия өкілдері 100 пайыз дауыс беретінін көргенде – бұрынғы Кеңес дәуіріндегі Жоғарғы Кеңес көз алдыма елестейді.
─ Алдағы кезектен тыс президент сайлауында халықта таңдау бар деп ойлайсыз ба?
─ Халықта таңдау пайда болды.
Қазіргі таңда 9 адам сайлауға түсіп жатыр.
Қаншасы емтиханнан өтеді, қаншасы қол жинайды, оны уақыт көрсетеді.
Ертөстік ертегісіндегідей, 8 ұлым бір төбе, Ертөстігім бір төбе деп айтуға болады.
Тоқаевтан бастап, қалған жетеуі биліктің бағытын ұстанатын болса, біз ұсынып отырған Әміржан Қосановтың ұстанымы бөлек.
Президенттік сайлауға түсем деген адам өзінің көзқарасын, бағытын, амбициясын емес, бүкіл халықтың ойын алға шығара білу керек.
20 жылдық саяси тәжірибесі бар Әміржанның қолынан бұл келеді деп ойлаймын.
Халықта екі-ақ таңдау бар: не сегіздің біреуіне береді, не осы қоғамды, саяси өмірімізді өзгертеміз дегендер Әміржанға береді.
─ Сайлаулар тарихында Қазақстан халқының таңдауы енді ғана пайда болды деген пікірмен келісесіз бе?
─ Жоқ, мен онымен келіспеймін.
Сайлау жүйесі дұрысталмай, сайлау заңы қайта қаралмай, оны қарайтын топқа қазіргі Парламенттің мүшелері емес, қоғамдық ұйымдардың мүшелері болмай сайлау әділ өтетініне үміт аз.
─ Кезектен тыс президент сайлауына бойкот жариялаған ЖСДП-ның әрекетін қалай бағалар едіңіз?
─ Осы уақытқа дейін талай бойкот жарияланды.
Ұмытпасам, ЖСДП-ның өзі бір-екі бойкот рет жариялады.
Ең сорақысы, мұндай бойкоттан түк шықпайды.
Халықаралық ұйымдарға 3-4 партияның, 4-5 кандидаттың тізімін береді.
Сайлау әділ өтті дейді, болды.
Мұндай саяси сайлау ойыны халыққа таныс.
Бойкот қандай уақытта нәтиже береді?
Егер "Сайлау туралы" заңда "электораттың 50 пайызы дауыс беруге қатыспаса, сайлау заңсыз болып табылады" деген бап болса, бойкот тәсілін қолдануға болады.
Алғашқыда бұндай талап біздің де заңымызда бар болатын, бірақ ол бапты алып тастады.
Сайлауға үш адам келсе, сайлау заңды.
Әрине, бойкот саяси партияға сәл-пәл бедел беруі мүмкін, бірақ қоғамға өзгеріс әкеле алмайды.
Бізге Украинадағыдай дебат керек
─ Меніңше, ЖСДП-ның әрекетіне ешкім мән берген жоқ.
"От правды не убежишь" секілді қоғамдық резонс тудыра алмады.
Бұдан ЖСДП-ның халық арасындағы беделінің қандай екені байқалады.
ЖСДП-ның бойкот жариялауына, Ж.Тұяқбаевтың кетіп, оның орнына Е.Бапидің келуіне қарап осы партия мен биліктің арасында қандай да бір келісім бар деп ойламайсыз ба?
─ Мен бұл партияның кезекті съездегі мәлімдемесін түсінген жоқпын.
Бұлар алғащ сайлауға дайындалды, тіпті Е.Бапидің кандидатурасын ұсынды.
Естуімше, съезде Ермұрат мырза өзінің сайлауалды бағдарламасын жарты сағат оқып берген.
Егер бойкот жарияласа, оны оқудың не керегі бар?
Алдымен сайлауға кандидат ұсынамыз дейді, соңынан бойкот жариялайды.
Бір қызығы, сайлауға түскелі отырған адам да оған келіскен.
Бірден ЖСДП-ның басшысы болып тағайындалған Ермұрат Бапидің осы күнге дейін ЖСДП-ның мүшесі болды ма, болған жоқ па, ол жағыннан да хабарым жоқ.
Егер партияға мүше болмай-ақ партия басшысы ретінде сайланса, онысы орынсыз.
Дегенмен Е.Бапи – біздің "Жаңа Қазақстан форумының" мүшесі, сондықтан біздің тобымыздан екі адамның үміткерлікке ұсынылғанына қуанамын.
Қателеспесем, тура осындай жағдай кезінде "Ақ жол" партиясында болды.
Әлихан Байменов партиядан кеткенде, мүлдем басқа партияның мүшесі Азат Перуашев бір күннің ішінде "Ақжолдың" басшысы болып шыға келді.
Мұндай әрекеттің барлығы қоғамдық көзқарасты ескермей, жарық күнде жолдан адастырғандай әсер етеді.
─ Қазақ қоғамындағы саяси ойындар ашық, барлығына түсінікті "мөлдіреп" тұрған секілді, тіпті күмәнді ештеңе жоқ секілді көрінеді.
"Саяси ойын" деп айтуға келмейтін әрекеттер сізді алаңдатпай ма?
─ Әрине, алаңдатады.
Бәлкім, біздің де кінәміз бар.
Мұндай ойынды көргенде, халық дүр сілкіну керек еді.
Халықта ондай реакция жоқ.
Бірді-екілі саясаткер ғана пікір айтқанмен билік оны халықтың сөзі деп қабылдамайды.
Егер билік партия айтқан халықтың сөзін қабылдамаса, халық өзінің күшін өзі көрсетіп, өз қарсылығын өзі айтуы керек.
Сонда ғана биліктің де, оппозицияның да әрекетіне нақты баға беріледі.
Өкініштісі – билік халықтың ашу-ызасынан қаймықпай отыр.
─ Сайлауалдында кандидаттар митинг өткізуі мүмкін бе?
─ Заң бойынша үміткерлердің митинг, демонстрация өткізуге толықтай құқығы бар.
Әміржан Қосановты ұсынған "Ұлт тағдыры" қозғалысы ғой.
Егер біз митинг өткіземіз деп шешсек, оған атқарушы билік кедергі келтірсе, олардың сайлау заңын бұзғаны.
Кандидаттар арасында дебат та өту керек.
Өкінішке қарай, бізде дебаттың форматы дұрыс емес.
Берілетін уақыт 2,5 минут.
Екі минутта не айтуға болады?
Тоғыз адамды бірден дебатқа түсіру де дұрыс емес.
Дебатқа нақты екі үміткерді шығару керек.
Украинадағы президентке үміткерлердің дебатын көрмеген адам аз.
Ал біздегі дебат мұның қасында түк емес…
─ Сайлау болады дегеннен бері қоғамда селқостық байқалғанымен, Ермұрат Бапи, Әміржан Қосанов сайлауға түседі деген ақпарат бұл селқостықты аз да болса сейілткендей.
Тіпті желіде "Әміржан үшін сайлауға барамын!" деп жазғандар көп.
Өркениетті елдерде тәуелсіз ұйымдар арнайы сауалнама ұйымдастырады.
Бізде желідегі белсенділер өздерінше сауалнама жүргізіп жатыр.
Қызығы, сауалнамада Қосанов пен Тоқаев қана бар.
Демек, қазір халықта таңдау бар деп толықтай айтуға бола ма?
Ә.Қосанов пен биліктің арасында қандай да бір келісім жоқ па?
─ Қандай да бір келісім болды деп ойламаймын.
Бағана айтқанымдай, 2016 жылғы жер мәселесінен кейін билік халықтың қаһарынан сескеніп, аяғын тарта бастады.
Осы сайлауда билік оппозициялық бағыттағы бір-екі адамды едәуір алға оздырады деп ойлаған едім.
Қателеспеппін.
Бірақ бұл ойын емес, саяси тәсіл.
Біріншіден, дүрліккен халықты басу, екіншіден, халыққа президент Назарбаев кеткеннен кейін сайлау жүйесі жаңарады деген үміт беру.
Жаңа келген адамның жаңа жүйе орнататынына, әділетті реформа жасайтынына халықтың көзін жеткізу.
Үшіншіден, билік те әлеуметтік жүйені жақсы бақылап отыр.
Қазір қоғамдық белсенді топ — қазақтар әрі олар өздеріне ұнаған адамдарды ұсынып отыр.
Оның ішінде И.Тасмағанбетов, Т.Әубәкіров, А.Сарым, Ә.Қосанов, тіпті, менің де атым бар.
30 жылдық авторитарлық жүйеден соң, билік басына бұған дейін жемқорлық жасады деп аты шықпаған, олигархтардың ішінде де аты аталмаған, Батыс демократиясын жақсы білетін, БҰҰ төрағасының орынбасары болған, парасатты адам келуі халықтың көңіліндегі үміт шоғын үрледі.
Егер аты аталғандардың біреуі президенттікке үміткер ретінде тіркелмейтін болса, халықтың үміті үзілер еді.
Әр адам өз таңдауын жасауы тиіс
─ Сіздер бастаған "Жаңа Қазақстан форумы" да партия яки бірлестік ретінде тіркеле алмапты.
Оған не себеп?
─ "Ұлт тағдыры" қозғаласының атын өзгертіп, "Жаңа Қазақстан" болып тіркелуді де ойланғанбыз.
Сол-ақ екен, өткен жылғы жаз айынан бастап, соттан шақырулар келіп, "Ұлт тағдырын" мәжбүрлеп жабу мәселесі көтерілді.
Шынын айтсақ, төрт жыл бұрын "Ұлт тағдыры" қозғалысының облыстардағы бөлімшелері салық комитетіне есеп бермейтін болған.
(14 жылдың ішінде сырттан да, іштен де бір тиын ақша алмағанбыз).
Соны пайдаланып, екі-үш облыстағы "Ұлт тағдырын" жаппақ болды.
Ұлттық бағыттағы ұйымдардың ішінен республикалық болып тіркелген "Ұлт тағдыры" ғана.
Президент кеткеннен кейін, сайлау болатынын біліп, біз осы мәселені қолға алып, екі-үш облыстағы салық комитетінің талаптарын орындап, мәселені шешіп, айыбын төлеп, қозғалысымызды "тірілтіп" алдық та, заң жүзінде Ә.
Қосановты үміткер ретінде ұсынып отырмыз.
─ Жалпы Қазақстандағы оппозицияның бірігуіне не кедергі?
─ Біріншіден, жеке адамдардың (басшыларының) амбициясы кедергі.
Ұлтшыл азаматтардың басының бірікпейтіні де жеке бастың амбициясына байланысты.
Осыған бола түңіліп, қол қусырып отыруға болмайды.
Оппозиция бірікпеген жағдайда белгілі бір ұйым жұмыс істеп, халыққа жол көрсету керек.
Біз осы жолы өз құқығымызды пайдаланып, заңды жолмен өз ойымызды жеткізу ісін бастадық.
Мұны оппозиция өкілдері қолдау керек еді.
Қолдамаса үнсіз қалсын.
Бірақ, қазір бізге де шабуыл жасалып жатыр.
Бұлардың барлығы "сатқын", "тыңшы", "биліктің ойынына араласты" дегендей.
Оппозицияның ойы бір – барлығы билікті жаңартқысы келеді, демкоратиялық институттарды құрғысы келеді.
Меніңше, барлығын бүлдіретін – пендешілік пен қызғаншақтық.
─ Сайлау басталмай жатып, айтыскер ақындар мен жазушылар "Қасым-Жомарт Тоқаевты қолдаймыз" деп шешім шығарды.
Мұны қалай бағалайсыз?
─ "Ұят" деген баға ғана беремін.
Біріншіден, өзіңіз айтқандай, үміткерлердің сайлауалды бағдарламалары әлі жариялаған жоқ.
Сонда біздің ақын-жазушыларымыз нені қолдайды?
Егер ертең Қ.Тоқаевтың бағдарламасында қазақтың сөз өнеріне, қазақтың тіліне қатысты ешқандай сөз болмаса, бұл қауым не айтады екен?
Оның орнына қазақ мәселесінің шешімі Ә.
Қосановтың бағдарласында болса, халықтың бетіне қалай қарайды?
Бұл — Кеңестік жүйе кезінде қалыптасқан, "Биліктікі — дұрыс!" деген жағымпаздық ауру.
"Алла, келешек ұрпақты осындай дерттен сақтай гөр!" дегеннен басқа не айтамыз?
Үшіншіден, осы бір "топтық қолдау" дегенді қоятын уақыт жетті.
Айтыскерлердің басшысы қазақтың барлық айтыскер ақындарының пікірін алып, референдум жүргізбегені анық.
Мәселен, Ринат Зайытов жаңа ғана менімен хабарласып, Әміржанға қол жинауға көмектесетінін айтты.
Барлық жазушы бірдей бір адамды қолдауы мүмкін емес.
Әр жазушының да өз пікірі бар.
Мысалы "Ұлт тағдыры" қозғалысы төрағасының орынбасары Бейбіт Қойшыбаев мырза Әміржанды үміткерлікке ұсынған жиында қолдайтынын айтып, батасын берді.
Сол себепті, "мынау одақ" қолдады, "мынау ұйым бірауыздан дауыс берді" дегенді доғару керек.
Топта таңдау болмайды, таңдау құқығы тек жеке адамға тиесілі.
Әр адам өз таңдауын өзі жасайды!
"Бұл сайлау емес, сайлаудың декорациясы": Халық неге сайлауға қатысудан қалған?
10 қаңтарда өткен парламенттік сайлауға алдын ала жоспар бойынша 11 миллионнан аса адам келуі керек болған.
Бірақ халықтың сайлауға келуі соңғы деректер бойынша 63,3%-ды құрады.
Сарапшылардың пікірінше, бұл - өте нашар көрсеткіш.
Халық бұл сайлауда не үшін селқостық танытты?
Ел тұрғындары сайлаудағы жауапкерлішікті неге сезінбейді?
Stan.kz тілшісі саясатпен айналысып не оны зерттеп жүрген мамандардан сұрап көрді.
Журналист, саясаткер Ермұрат Бапи сайлаудың жауапкершілігін сезінбеуге халық құқылы болды деген уәжді алға тартады.
"Сайлау жауапкершілігін халық неге сезінуі керек?
Егер билік халықтың елдегі өзгеріске деген ынтасын өшірсе .
Өткен сайлауға бір де бір тәуелсіз партия түспесе, халық қалай, кімге дауыс беруі керек?
Сайлауда халық үшін ешқандай саяси интрига болған жоқ.
Халықтың қызығушылығын оятқан жоқ.
Сондықтан халық бұл сайлауға салғырт қарады.
Жауапсыздықпен қарауға құқығы болды деуге болады", - дейді ол сайлауға көңілі толмаған саясаттанушы Ермұрат Бапи.
Ал сайлау туралы көп айтатын, сайлау туралы жаңа реформа керек деп шырылдап жүретін саясаттанушы Дос Көшім сайлауға деген халықтың сенімі өшкенін айтады.
"Себебі біздің елде сайлау қоғамдық өмірді өзгертпейді, қоғамдық өмірге әсер етпейді.
Осы 30 жыл бойы қанша рет сайлау болса да белгілі бір бағыттың өзгергенін көріп отырған жоқ.
Сайлаудың қоғамдағы институт есебіндегі рөлін халық көрген жоқ, сондықтан оған деген сенім кетті", - дейді сарапшы.
Дос Көшім өткен сайлау "таңғалдырғанын" айтады.
Оның сөзіне сенсек, өткен сайлаудың арнайы жасалған "ойын" екенін аңғару қиын емес.
Сайлау партиялар үшін өте ұятты жағдайда өткенін айтқан ол өзі байқаған "қызықты" фактілерді атады.
"Осы сайлау туралы қызықты фактілер бар.
Менің ең таңғалғаным - сайлауға түсіп отырған партиялардың бірі - 18, екіншісі - 20, үшіншісі 32 адамның парламентке ұсынғаны.
Сонда бұлар парламентке не үшін бара жатыр?
Өз заңдарын парламентке өткіземіз десе, парламенттің басым бөлігін алуы керек.
Қалай 18 адаммен бірдеңе өзгертеміз дейді.
Демек біздің сайлауға түскен саяси партиялар бетбұрыс жасаймын, заң қабылдаймын деп бара жатқан жоқ.
Көппартиялықтың бар екенін көрсету үшін ғана бара жатыр.
Әйтпесе 18 адаммен сайлауға түсу ақылға қонымсыз.
Ақ жол" партиясының құрамында 300 мың адам бар дейді, сонда парламентке баратын 107 адам таба алмады ма?" - дейді ол.
Дос Көшім әр партияның 20 адам ғана ұсынуы ақымақтық дейді.
Оның сөзінше, ең болмағанда қанша адам парламентке ұсынылатынын көрсетпеу керек еді.
Өйткені бұл сайлауға түсем деген партиялар үшін өте ұят, масқара жағдай деп кесіп айтты.
Екінші қызықты қараңыз.
Сайлау науқанында бәсекелестікті көрген жоқпын.
Бәсекелестік - өзіңдікін асырып, басқалардікін төмендету, жарысу.
Демек өзінің қарсыласының кемшілігін көрсету керек.
"Nur Otan"- ның бағдарламасын тас-талқанын шығарып талдаған өзге партияларды көрдіңіз бе?
Жоқ.
Бұлар бір бағдарламаны бөліп алғандай болды.
Партия құру деген "Nur Otan"-мен келіспей, менің көзқарасым басқа деу.
Сайлаудың негізі мақсаты - салыстыру арқылы біреуге баға беру.
Ал біздің өткен сайлауда нені салыстырасың, 5 түрлі саяси көзқарас айтылған жоқ.
Бұның бәрі нақты бір ойын есебінде жүргізілгені көрініп тұр.
Мұны сайлау деп айтуға болмайды", - дейді Дос Көшім.
Саясаттанушының сөзінше, бәсекелестік кезінде ең көп таяқ жейтіні - биліктегі партия.
Өйткені ол партияның істеген жұмыстары тайға таңба басқандай көрініп тұр.
"Бұрыннан бері жасаған жұмыстарын тас-талқанын шығарып, ал біздің партия мынадай қадамдар жасайды деп айтуға болады.
Одан кейін үкіметтік партиялардың осы уақытқа дейін тындырған істерін санамалап, нәтижесі қандай болғанын айту керек еді.
Өйткені заң қабылдайтын солар.
Не "Ақ жолды", не "Халық" партиясын сынаған жоқ.
Кемшілігін жасырды.
Бұл сайлау емес, сайлаудың декорациясы.
Сайлау бар дегенді дәлелдеу ғана", - деп түйді ойын.
Еске салсақ, бүгін 10 қаңтарда өткен парламенттік сайлаудың қорытындысы шықты.
Нәтижесінде 71,09% көрсеткішпен "Nur Otan" партиясы жеңіске жетті.
Сайлау демократиясы немесе өзгелердің тәжірибесі
Өзге мемлекеттер президентті қалай сайлайды?
Қазір Қазақстан үшін өзекті болып отырған бұл мәселеде халықаралық тәжірибе қандай деген сауалдар алдағы сайлаудан хабардар болып отырған қалың елдің мүдделілігін тудырары анық.
Осы мәселеге орай, Алматыдағы Президент жанындағы Қазақстан стратегиялық зерттеулер институты (ҚСЗИ) мен "Тренды и прогнозы" атты экономикалық және саяси зерттеулер орталығы бірігіп "Сайлау демократиясы: халықаралық тәжірибе және Қазақстандағы президенттік сайлау" тақырыбында халықаралық мәжіліс өткізді.
Халықаралық басқосуда елдегі сайлау заңнамаларының эволюциясы мен сайлау үдерістері демократиялық арнаға түсті деген пайымдар айтылды.
Еліміздегі қазіргі сайлау алдындағы насихат жұмыстары бұрынғы сайлауларға қарағанда бөлек екендігі сөз болды.
Мәселен, президенттіктен үміткер Жамбыл Ахметбеков, Ғани Қасымов пен Мэлс Елеусізов оқшау қадамдар мен тосын шешімдер арқылы қызықты жарнамалар жүргізіп отыр.
Олар БАҚ-пен қоян-қолтық жұмыс істеп, сайлаушылармен белсенді байланыс орнатуда.
Ал іс басындағы Президент өзінің сайлауалды науқандарынан ерікті түрде бас тартып, Мемлекет басшысы ретінде ағымдағы жұмыстармен айналысуда екені белгілі.
Сондай-ақ халықаралық жиында республикамыздағы сайлау алдындағы қоғамдық-саяси жағдай жан-жақты талқыланды.
Бірқатар тағдыршешті факторлар қазақстандықтар алдында іс басындағы Президенттің жоғары сенімге ие болуына септеседі, дейді ғалымдар.
"Онсыз да Қазақстанның халықаралық аренадағы табыстары мен сыртқы саясаттағы мықты беделі, еліміздің ЕҚЫҰ-ға төрағалығы және Астана Саммиті, 7-ші Қысқы Азия ойындарының сәтті ұйымдастырылып, өткізілуі, басқа да жағдайлар, ел Тәуелсіздігінің 20 жылдығына байланысты атқарылатын жұмыстар іс басындағы Президентті жарнамалай алады", дейді саясаттанушылар.
Осы үдеріспен экономиканың әрі қарай дамуы, басталған барлық іс-шаралардың баянды жүзеге асуы аз маңызға ие емес, тіпті тәуелсіздікті тұғырлы етудің өзегі десек те болады.
Сондықтан да осы мәселе төңірегінде әлеуметтік зерттеулер жүргізіп отырған мамандар бар.
Ал өмір сапасын жақсарту саясаты шын мәнінде қалай жүзеге асып жатыр десек, бұл туралы ҚСЗИ директорының орынбасары Зарема Шаукенова әлеуметтік зерттеулердің нәтижесі төмендегідей болғанын мәлімдеді.
Бір жыл аясында сауалдар жүргізілгенде сұралғандар материалдық жағдайы айтарлықтай жақсарып, 35,8 пайыздан 48,4 пайызға дейін жоғарылағанын атаған.
Яғни, бүгінгі таңда әрбір екінші қазақстандық табысының өскенін анық сезінеді.
Әрине, бұл Президенттің рейтингінің жоғарылай түсуіне ықпал етері сөзсіз.
Егер өткен жылы респонденттердің 90,2 пайызы қазіргі Мемлекет басшысының қызметін тіпті оңды деп бағаласа, биыл бұл көрсеткіш 95 пайызға көтерілген.
Саясаттанушылар бұл факторлардың пайымды қорытындысы сайлау науқанының сабырлы жағдайда өтетініне септесетіндігін айтып отыр.
Айтқандай, осы халықаралық мәжіліске қатысушылар арасында Ресейдегі Роза Люксембург атындағы қор филиалының жетекшісі Петер Линке, Ломоносов атындағы ММУ посткеңестік кеңістікті зерттеу жөніндегі ақпараттық-талдау орталығының бас директоры Алексей Власов, "Наследие Евразии" қорының президенті Елена Яценконың болғанын айта кеткен жөн.
Алексей Власовтың пікірінше, мықты президенттік билік қана Қазақстанның әрі қарай өрлеуіне көмектесе алады.
Және бұл сайлау Нұрсұлтан Назарбаев сынды саясаткер мен тұлғаның кезекті сенім вотумы (парламент жиналысында дауысқа салынып қабыл алынған тоқтам) бола алады.
Осының алдында өткен президенттік сайлауда ЕҚЫҰ Қазақстанға ескертулер, кемшіліктер мен тілектер тізбегі бар баяндама жіберген болатын.
Бүгінгі таңда сол талаптың 80 пайызы жүзеге асты, – дейді ресейлік ғалым.
Дегенмен, халықаралық конференция кезінде қазіргі сайлауға қатысты күрделіліктер мен кедір-бұдырлар бар екені және ол халықаралық байқаушылардың назарынан тыс қалмайтыны сөз болды.
Мәселен, сайлау үдерістерінің қысқалығы.
Бірақ, осыған қарамастан, республикадағы тұрақтылық деңгейінің биіктігі мен ашық дауыс беру арқасында сайлау науқаны демократияның кезекті сатысына көтеріле алады дейді шетелдік сарапшылар.
Айнаш ЕСАЛИ, Алматы.
Болат Әбілов сайлауды мойындамайды, бірақ сайлауда дауыс беруге дайын
Болат Әбілов Orda.
kz тілшісімен сұхбатында коалиция Әлтаевты ұсынбағанын, бұл оның жеке шешімі екенін айтты.
Саясаткер кандидаттарды іріктеудің қазіргі критерийлеріне түбегейлі көңілі толмайтынын айтты.
Коалициядан бірыңғай кандидат жоқ, бірақ бәрі қаласа, кандидатты өз бетінше ұсына алады.
Жалпы, біз сайлауға бойкот жариялайтын боламыз, өйткені біз үміткерлер үшін қолданыстағы критерийлерді бәсекеге қабілетсіз деп санаймыз.
Осы саладағы заңнаманы өзгертіп, мемлекеттік қызметте 5 жыл жұмыс өтілі болуы, жасы 40-тан асқан және елімізде соңғы 15 жыл бойы тұруы, сондай-ақ жоғары лауазымды болуы қажет деген талаптардың күшін жоюды сұраймыз.
Мысалы, Польша президентінің жоғары білімі болмаған, – деді Әбілов.
Коалиция мүшелерінің өзі қазірдің өзінде сайлауда оппозиционерлерді күтудің қажеті жоқ екенін ашық айтуда.
Бастапқыда журналист Ермұрат Бапи бұл ойдың сәтті болатынына күмән келтірсе, енді оның пікіріне Әбілов қосылды.
Менің ойымша, коалициядан үміткер болмайды.
Бірақ біз бүгін (конференцияда) егер кандидат өз кандидатурасын ұсынып, бір жыл ішінде Конституцияда "Сайлау туралы", "Саяси партиялар туралы" заңнамаға қатысты реформалар жүргізіп, заңнаманы өзгертемін деп уәде бергенін айттық.
президенттікке кандидаттарды іріктеу критерийлерін және сонымен бір мезгілде ешқандай мемлекеттік қызметке келіспейтінін мәлімдейтін болса, оның кандидатурасын қолдау мәселесі талқылануы мүмкін.
Біз мұның енді өзгермейтінін түсінеміз, бірақ елде осындай жағдай болған кезде сайлауды, әсіресе өз азаматтарымыздың құқықтарын таптау арқылы өткізу дұрыс емес екенін тағы да атап өткіміз келеді, – деді белсенді
САЙЛАУ СЦЕНАРИЙ БОЙЫНША ӨТЕ МЕ?
Расул Жұмалы, саясаттанушы:
- Мен сайлауға бармаймын.
Өйткені, бұл сайлауға барып дауыс берудің мәнін, мағынасын көріп тұрғаным жоқ.
Біріншіден, мен өз даусымды беретін партия көріп тұрғаным жоқ.
Біздің қоғамдағы ең өзекті мәселелерді шеше алатын, айта алатын, көтере алатын партияларды бұл тізімнен көре алмадым.
Ондай партиялар жоқ та.
Екіншіден, бұл сайлаудың нәтижелері, өткзілу жүйесі тағысын тағы белгілі ғой.
Сондықтан, "Нұр Отан" болсын, басқасы болсын, менің даусыма мұқтаж деп ойламаймын.
Үшіншіден, мәселе олардың сайлауалды тұғырнамаларында да емес.
Жылдан жылға әдемі тұғырнамалар жасалып келеді.
Онда көтерілген мәселелер де салмақты.
Мәселен, жемқорлық, білім беру саласы сияқты қоғамдағы өзекті мәселелерді өз тұғырнамаларына енгізген.
Мұндағы жалғыз проблема сол әдемі сөздердің іске аспауында және оған ешкімнінің жауап бермеуінде.
Айтады, құрғақ уәдені береді.
Ал нәтижеге келгенде ештеңе жоқ болып шығады.
Алдымен партиялар сол берген уәделерін орындасын.
Содан кейін барып, біз де атқарылған шаруаларға әділ баға беретін боламыз.
Ал қазіргі сайлау бір сценарий бойынша өткізілетіні түсінікті.
Сондықтан, мен өз даусымды ешбір партияға бермеймін.
Жарқын Түсіпбекұлы, саясаттанушы:
- Әрине, сайлауға барамын.
Мен 18 жасқа толған кезден бері бір де бір сайлаудан тыс қалып көрмедім.
2004, 2007, 2012 жылғы Парламент, 2005, 2011, 2015 Президент сайлауларының бәріне де қатысып, дауыс бердім.
Бұл жолы да дауыс бермекпін.
Сайлауға әзірге саясаткер ретінде барып көрмегеннен кейін, әрине, дауыс беруші электорат өкілі ретінде барамын.
Не үшін дауыс беремін?
"Елімнің болашағы үшін!" деп көлгірсімей-ақ қояйын.
Менің саясатқа қызығушылығым 1999 жылғы Президент сайлауынан басталды десем болады.
Тек дауыс беруге емес, сайлауға қатысқан халықты да бақылап қайтамын.
Мысалы былтыр көлікпен Астана қаласындағы сайлау учаскелерін аралап шыққанмын.
Былтырғы Президент сайлауы кезінен бастап әлеуметтік желілер арқылы да халықтың сайлауға қызығушылығын анықтауға мүмкіндік болып жатыр.
Тек қана Астанада емес, бүкіл республика бойынша азаматтардың сайлауға қаншалықты қатысқанын жалпылама болса да, анықтауға мүмкіндік бар.
Сонымен қатар, бұл жолы Жаңа Парламентте бұрынғыдан да көп партия өкілдері болатын сияқты
Сарапшылар алдағы президент сайлауының ерекшеліктерін талқылады
Алматыда "Президент сайлауы-2019: алдағы науқанның ерекшеліктері" конференциясы өтті.
Жиында белгілі саясаткерлер, саясаттанушылар, сарапшылар Қазақстанда өтетін алдағы президент сайлауы туралы пікір алмасты, деп хабарлайды ortcom.
kz тілшісі ҚазАқпарат сайтына сілтеме жасап.
Белгілі саясаттанушы Айдос Сарым биыл өтетін президент сайлауының алдыңғы сайлаулардан басты ерекшелігі неде екенін айтып берді.
Жұртшылықтың айтуынша, сайлау бюллетеніне кем дегенде 6-7 адам кіреді.
Биылғы сайлауда саяси спектр, саналуан саяси идеология өкілдері өздерін ұсынып отыр.
Ұлттық қозғалыс өкілдері, дәстүрлі саяси партиялар, оппозициялық демократиялық күштердің өкілдері бар.
Тұңғыш рет Қазақстан тарихында әйел адам сайлауға түсейін деп отыр.
Қоғамның сайлау туралы пікірін өзгерте аламыз.
Сайлау комиссиясы, әкімшілікке, атқарушы органдарға 92-93 пайыз деген сандардың магиясы қысым жасап жатқан жоқ.
Жұрттың бәрі сайлауға қатыссын деген талап жоқ.
Бұл кішкене болса да, сайлаудың дұрыс өтуіне ықпал етеді.
Кандидаттардың бүкіл Қазақстанды аралауға уақыты болмайды.
Мемлекеттік телеарналар көбірек дебат ұйымдастырып, ТВ, әлеуметтік желі, Ютубта жиі-жиі пікірталастар өткізу керек", - деді Айдос Сарым.
"1990 жылдардың басындағы ережелерді мойындай бермейтін жас ұрпақ келді.
Олардың сайлау институттарына деген құрметі мен сенімі не болмақ?
Жастардың қатысуымен жасалған дүниелерге назар аударыңыздар.
Бұны өзін-өзі іздеу деп бағалауымыз керек.
"Ақылды қоғам болғымыз келсе, жастарды тартып, сайлау мәдениетін қалыптастырып, жалпы саясатқа араласуына мүмкіндік беру керек", - деді ол.
Философ Наталья Сейдахметованың айтуынша, бүгінде жастардың электроралды мәдениеті төмендеген.
Осы жерде Бисмарктің сөзі еске түседі.
Саясатқа араласпасаң, оның нәтижесінің жемісін жейсің.
Қазір көп адамдар менің даусым ештеңені шешпейді деп, үйінде қалады.
Алайда ел тағдыры әр адамның белсенділігіне байланысты екендігін айтқым келеді.
"Жастардың сайлау мәдениетін арттыру үшін интернет кеңістігінде жалпыға ортақ ресурс қалыптастыру керек", - деді Наталья Сейдахметова.
Қазақстанда сайлауды қалай әділ өткізуге болады?
Сараптама
Елдегі эпидемия, азық-түліктің қымбаттауы, теңгенің тұрақсыздығы, күнкөріс деңгейінің күрт төмендеуінен халық саясатқа салқын қарай бастады дейді сарапшылар.
"Әлеуметтік және саяси зерттеулер институтының" мәліметіне қарағанда қаңтардағы Парламенттік сайлауда дауыс беремін деп отырғандардың саны электораттың тек 12 пайызын құрапты.
Осы кезде кейбір партиялар саяси науқанның сәнін келтірейін деді ме, әлде сайлаушылардың санын көбейтейін деді ме, аттарын ауыстырып шыға келді.
Мәселен, "Қазақстан халық коммунистік партиясы" енді "Қазақстан халық партиясы" болса, бұрынғы "Бірлік" партиясы "Адалға" айналды.
Дәл осы саяси дода әділ өтпеген жағдайда Қазақстанда не болуы мүмкін?
Сайлауды әділ, ашық және таза өткізу үшін не істеу керек?
Қазақстан осы уақытқа дейін әділ сайлау өткізе алды ма?
Қоғам белсендісі Жарылқап Қалыбайдың пікірінше, Қазақстан Тәуелсіздік алғалы бері елде бір де бір сайлау әділ өткен жоқ.
Ол биліктің халықты 30 жыл бойы алдап келе жатқанын алға тартты.
Ешқашан бізде адал, таза, халық күткен сайлау болған емес.
30 жыл бойы билік алдап келе жатыр.
Президенттік сайлаулардың бірде бірі әділ өтпегенін халық мойындайды деп ойлаймын.
Дауысты тек ұрлап келе жатыр.
"Қазіргі өткелі жатқан сайлау да таза ойын", – деді ол.
Ал жуықта ғана Nur Otan партиясына мүше болған белгілі саясаттанушы Айдос Сарым бұл пікірмен келйспейді.
Оның айтуынша, елде өткен саяси додалардың тек кейбірі ғана бұрмаланған.
Сондықтан, барлығына күйе жағуға болмайды.
Біздің елдегі сайлаудың барлығы бірдей деп айту қиын.
Тек 1998-1999 жылғы сайлаулардың динамикасы дұрыс болмады деп айта аламын.
Сондай-ақ, 2003-2004 жылғы дода өте қызу болды.
Бірақ, есептеуі басқаша болғаны анық.
"Жалпы, жүйенің авторитарлық бағытқа бет бұруы, одан шыға алмауы айналып келгенде сайлаудың ең алдымен қазақ халқының, одан кейін шетелдік және басқа да бақылаушылардың көңілінен шықпауына тікелей әсер етті", – дейді Айдос Сарым.
Сайлаудың әділ өтпеуіне халық кінәлі ме?
Nur Otan партиясының мүшесі, саясаттанушы Ерлан Саировтың пайымдауынша, сайлаудың әділ, объективті және заңды түрде өтуі тек билікке байланысты емес.
Оған халық та тікелей әсер ете алады.
Саясаттанушы, егер халық тегеурінді болса, азаматтар өз құқықтарын білсе және ең негізгісі – әрбір адам өзінің саяси капитал екенін ұғынса, онда саяси жүйе сайлауды әділ өткізе алмайтын еді дейді.
Сондықтан, ол сайлаудың әділ өтуі үшін ең алдымен халықтың саяси мәдениетін көтеру қажет дегенді алға тартты.
Барлығымыз әрбір сайлаудың әділ және заңды түрде өткенін қалаймыз.
Менің ойымша, қазіргі таңда саяси жүйе эволюциялық түрде өзгеріп келе жатыр.
Оған әртүрлі объективті және субъективті факторлар бар.
Саяси жүйені эволюциялық түрде өзгерту мен саяси реваншизм екеуі екі бөлек нәрсе.
Бүгінгі халықаралық турбулентті жағдайда біздің елімізге саяси реваншизмнің қажеті жоқ.
Ол тұйыққа апарып тірейді.
Ал саяси реформа – халықтың саяси мәдениетін көтеруден басталады.
Бізде қазір 12 миллионнан астам сайлаушы бар, солардың барлығы өзінің құқығын пайдалануға үйренген кезде біздің елімізде демократия болады.
"Демократияға ешқандай альтернатива жоқ, ол рас", – дейді Ерлан Саиров.
HAQ қозғалысының жетекшісі Тоғжан Қожалиеваның пікірінше, қазақстандықтар сайлауға мүлдем сенбейді.
Сондықтан, халық саяси науқандарға немқұрайды қарайды.
Дауыс беретін лайықты партия жоқ болғандықтан, азаматтар сайлау учаскесінде тіпті төбе көрсетпейді.
Қоғам белсендісі Жарылқап Қалыбай да бұл пікірді құптады.
Оның ойынша, сайлаудың әділ өтпеуіне халықты кінәлауға болмайды.
Қазақстандағы заңның барлығы бір кісінің билігіне бағынған заңдар.
Біз соған өзіміз мүмкіндік бердік.
Биліктің идеологтарының "Сайлаудың әділ өтпеуіне халықтың өзі де кінәлі" деген әбден жаттанды пікірі бар.
Олар сөйтіп барлық жауапкершілікті халыққа итеріп салады.
Халық деген кім?
Жеке-жеке азаматтар.
Олардың қолынан ештеңе келмейді.
"Бір адамды бір рет сайлап алдық та, қайтіп орнынан түсіре алмай жүрміз", – деді Жарылқап Қалыбай.
Партиялардың барлығы "қуыршақ" партия ма?
Былтыр бір топ белсенділермен "Халыққа Адал Қызмет" саяси партиясын құруға бастамашы болған Тоғжан Қожалиеваның айтуынша, Қазақстанда шынайы оппозициялық партия құруға ешқашан жол берілмейді.
Ал қазіргі заңды түрде тіркелген партиялардың барлығы "қуыршақ" партиялар.
Олар "биліктің айтқанынан шықпайды" дейді белсенді.
Бізге партия құра алмайсыңдар дейді.
Партия құру үшін қаражатыңыз, қасыңызда бюджетті қарастыратын білікті мамандар болуы керек.
Оның барлығы бізде бар, бірақ рұқсат жоқ.
Бізге партия құруға қаржысын салуға дайын кәсіпкерлер бар, бірақ, олар рұқсаттың жоқ екенін көріп қашқақтайды.
Өйткені, бизнесімізді тартып алады деп қорқады.
Мысалы, біздің бизнесімізді алып қойды.
23 шаршы метр коворкингіміз бар еді, соны саясатқа араласқанда тартып алды.
Бұл шынайы партия құруға жол бермеу деген сөз.
Бірінші бизнесіңізді тартып алады, түрлі салық тексерістері тағайындалады, ҰҚК тергейді.
"Қысқасы, партия құрамын десең, өміріңе қауіп төнеді", – деді Тоғжан Қожалиева.
Айдос Сарымның пікірінше, Қазақстанда партия құру ешқашан оңай болған емес.
Бірақ, билік саяси партия құрғысы келетіндерге кедерегі келтірмейді.
Тек белсенділер, партияға мүшелікке кіргісі келетін адам санын толтыра алмайды.
Талап бойынша, саяси партия құрамында ең кемі 20 мың адам болғанда ғана тіркеледі.
Партия дегеніміз жигули немесе BMW сияқты машина емес.
Партия – үлкен саяси механизм.
Егер әлемнің тарихына назар аударатын болсаңыздар, көптеген партияға сын айтылған.
Бүгінгі АҚШ-та қос партиялы жүйе.
Олар туралы кезінде айтылмаған әңгіме жоқ.
Жемқор деді, басқа деді.
Бірақ, айналып келгенде, бұл партиялар ішінен жаңарып, тазарып, әлі күнге дейін додадан түспей отыр.
Жаңа партиямен АҚШ-тың жүйесіне кіру мүмкін емес.
Бүгінгі күні шынын айтайық, бізде ешбір топ жеке-дара партия бола алмайды.
Өйткені, әлеуеті жоқ, аймақта өкілі жоқ, қаражаты және мүмкіндігі жоқ.
Ең бастысы, бүгінгі күні әңгіме айтып жүргендер топтың ешбірінің қоғамның ішіндегі моральдық беделі жоқ.
Бізде шынайы оппозиция пайда болса, онда азаматтардың бірігетін тұсы еді.
"Бірақ, олай болмай тұр", – деді ол.
Саясаттанушының пікірінше, бүгінгі "қуыршақ" партия болашақта ең ғаламат оппозиция болып шығуы әбден мүмкін.
Өйткені, ең алдымен бұл дауыс жинай алатын, сайлауға қатыса алатын, өзінің адамдарын мәслихатқа және мәжіліске ұсына алатын саяси машина.
Ең үлкен саясат – митинг ұйымдастыру емес.
Ең үлкен саясат – заң мен бюджет.
Кім осы екеуін қадағалап отыр, кім оған ықпал ете алады, кім осыны қадағалап6 тексере алады – билік соның қолында.
Бүгінгі күні мәслихаттың да, мәжілістің де құны еселеп артып келе жатыр.
Алдағы жылдары үлкен реформа болатынын ескеретін болсақ, келесі жылы, мысалы, жер туралы мораторийдің уақыты бітеді.
Артынан тағы үлкен дау болады.
Дауды болдырмаудың бір жолы, мәслихат пен мәжілісті де дұрыстау.
Оған қоғам сене алатын, адамдарды сайлау керек.
""Мен ол партияда жоқпын, яғни оның барлығы ойыншық, оның барлығы бекер" деген әңгімені қою керек", – деді Айдос Сарым.
Парламент сайлауы әділ өтсе, Nur Otan партиясы жеңіске жетеді ме?
Жарылқап Қалыбайдың пікірінше, бізде сайлау объективті өтпейді.
Өйткені, Орталық сайлау комиссиясы басшысының өзін Президент тағайындайды.
Ал, Тоғжан Қожалиева алдағы сайлау расымен де әділ өтсе, Nur Otan партиясы көп болса тек 20 пайыз дауыс жинар еді деген пікірде.
Қазіргі саяси жүйелерде Nur Otan партиясының рейтингі 70 пайыз деп көрсетіліп жатыр.
Социологтар осы сайлауда аталмыш партия 70 пайыз дауыс алатынын айтады.
Бірақ, мен бұл пікірмен келіспеймін.
Өйткені, бұл партияға ұлттық компанияларда жұмыс істейтін адамдар мен мемлекет қызметкерлер ғана дауыс береді.
Олардың саны 200 мыңның төңірегінде.
Демек, көп болса шынайы 20 пайыз ғана дауыс жинайды.
"Жылпа, Nur Otan партиясының ғұмыры ары кетсе 5 жылға дейін созылуы мүмкін", – деді Тоғжан Қожалиева.
Саясаттанушы Айдос Сарым бұл айтылған пікірлермен келіспеді.
Ол Nur Otan ұзақ жылдарға дейін жұмыс істейтін партия болары сөзсіз екенін айтты.
Әрі, бұл ұйымның саяси күш ретінде қалатынын мәлімдеді.
"Nur Otan партиясының артында халық жоқ, біздің артымызда халық бар" деген бос сөз.
Егер осы сөз шын болатын болса, ресми митингке неге ол белсенділердің артынан ергендер келмейді?
"Митингтің алдында ұстайды" деп айтып жатыр.
Иә, екі адамды ұстаған шығар.
Алайда, 100 мың адамды ешкім ұстап алып кетпейді ғой.
Сондықтан, басқалар тіпті партия құрып жеңіске жететін болса да, келесі сайлауда Nur Otan оппозиция болып жеңіп қайтадан орнына келетін партия болады.
Алдағы уақытта бізге жаңадан қанша партия қосылатынын мен білмеймін.
Бірақ, біздің партиялар шын мәнінде әр ауылға, ауданға дейін жеткен партия болуы керек.
Сайқымазақ, астанадан аспайтын партиялардың бізге түкке қажеті жоқ.
"Бізге шын мәнінде ұзақ мерзімді, саясатқа араласатын, артында өкілі бар партия керек", – деді Айдос Сарым.
ҚАЗАҚСТАНДАҒЫ АУЫЛ ӘКІМДЕРІН САЙЛАУДЫҢ ПАРТИЯЛАР АРАСЫНДАҒЫ БӘСЕКЕНІ АРТТЫРУДАҒЫ РОЛІ
БАУЫРЖАН СЕРІКБАЕВ, ЕРБОЛАТ СЕРҒАЗИН
Аңдатпа.
Бүгінгі таңда Қазақстан Республикасында Орталық Азияда бірінші рет әкімдер сайлауы өтті.
Президент Қасым- Жомарт Тоқаев мырза 2020 жылы халыққа арнаған жолдауында ауыл әкімдерін сайлаудың маңыздылығын атап өткен болатын.
Президент бастамасына сәйкес заң жобасы дайындалып Парламентте қабылданды.
Елімізде тіркелген алты саяси партия әкімдер сайлауында белсенділік танытып, Қазақстан бойынша барлық саяси партияның өкілдері ауыл әкімі болып сайланды деуге толық негіз бар.
Бұл саяси процесті жандандырып, партиялар арасындағы бәсекені арттыратын маңызды реформа.
Әкімдердің сайлануы жергілікті өзін-өзі басқару институтын дамытатын, ауыл кеңестері арқылы әкім мен халықтың бірлесе жұмыс істеу механизмдерін бір жүйеге келтіретін болады.
Бұл Қазақстан үшін өте маңызды әрі қажетті саяси реформалардың бірі.
Осы мақалада ауыл әкімдері сайлауына жан- жақты тоқталып, алдағы сайлауларды жетілдіру үшін ұсыныстар енгізу қарастырылды.
Кіріспе
Саяси партиялар демократиялық процестін ажырамас бөлігі.
Партиялар бүгінгі таңда Парламент, президент сайлауына қатысып, халық атынан мемлекеттік басқару тетіктеріне келетін, тікелей саяси партиялардың қатысуымен демократиялық процестер іске асатын маңызды саяси институт.
Қазақстанда соңғы екі жылда пандемия шарттарына қарамастан праймериз, Парламент сайлауы, ауыл әкімдерін сайлау сынды үлкен саяси процестер іске асуда.
Әлемде болып жатқан ғаламдық трендтер мен өзгерістер Қазақстандағы саяси реформалардың іске асуына, партиялардың жұмысы мен халықпен байланыс орнату тәсілдерінің заман шарттарына сай жетілдірілуіне ықпал етуде.
2020 жылы "Жаңа жағдайдағы Қазақстан: іс-қимыл кезеңі" атты Қазақстан халқына жолдауында президент Қасым-Жомарт Тоқаев мырза ауыл әкімдерінің сайлауын өткізу туралы бастама көтерді.
Президент "Мысалы, қоғамдық пікір сауалнамалары ауыл әкімдерінің сайлау арқылы қызметке келуіне қатысты сұраныстың артқанын көрсетіп отыр.
Бұл маңызды қадамды жан-жақты ойластырып, дәйекті түрде жүзеге асырған жөн.
Мұндай жүйенің қалай жұмыс істейтінін нақты білуіміз керек.
Алайда бұл мәселенің шешімін кейінге қалдыруға болмайды" деп елімізде ауыл әкімдерін сайлаудың маңыздылығын атап көрсетті.
Зерттеу жұмысының әдіс-тәсілдері
Мақалада сандық және сапалық, салыстырмалы зерттеу әдіс- тәсілдері қолданылды.
Әкімдер сайлауы жайлы Орталық сайлау комиссиясының, саяси партиялардың қорытынды мәліметтері қолданылды.
Жеке авторлық зерттеу элементім ретінде әкімдер сайлауының барысымен тікелей танысу үшін жергілікті жердегі ауылдарға бару, халықпен тілдесу, кандидаттардың үгіт-насихат жұмыстарын бақылау, сайлауалды бағдарламаларын сараптау, сайлаушылармен кездескенде көтерілген тақырыптар мен сұрақтарды талдау, кандидаттардың халық даусын алу үшін қолданған саяси технологиялары сарапқа салынды.
Әкімдер сайлауы мұндай кең масштабта Қазақстан мен Орта Азияда бірінші рет өтіп отырғандықтан негізінен Қазақстанда өткен әкімдер сайлауының қорытындысына, сайлау процесінің барысына сараптама жасалды.
Тақырыптың зерттелу деңгейі
Бүгінгі заманға сай саяси партиялар XIX ғасырда Европа елдерінде батыстық үлгідегі демократия мен буржуазиялық қарым-қатынастардың орнауымен пайда бола бастады.
Латын тілінен алғанда партия дегеніміз (partis - топ, қауымдастықтың бір бөлшегі) деген мағынаны білдіреді.
Ерте заманда мемлекеттік басқару құрылымында белгілі бір лидерді қолдау мен әлеуметтік, мемлекеттік мәселелерді көтеру мақсатында саяси ұйымдар мен топтар жұмыс істеген.
Алайда ол ұйымдар уақытша құрылып, саяси элита арасындағы белгілі бір мәселелер шешілгеннен кейін тарқап отыратын уақытша функцияны атқарып келді.
Саясаттану ғылымында М.Вебердің саяси партиялардың қалыптасу этапын үш кезеңге бөліп қарастыратын тұжырымы қабылданған.
М.Вебердің пікірінше партиялардың қалыптасу кезеңдері:
Ақсүйек үйірмелер
Саяси клубтар
Бұқаралық партиялар
Дегенмен саяси партиялар құрылуы үшін аталған үш кезеңнен толық өтуі міндетті емес.
Мысалы, А.Боднар алғашқы екі кезеңді саяси партиялардың қалыптасу кезеңіне жатқызуды ұсынады.
Саяси партиялардың үш кезеңнен тұратын классикалық қалыптасу жолынан Англияның либералды (виги) және консервативті (тори) саяси партиялары ғана өтті [2].
Қазіргі үлгіге ұқсас саяси партиялардың құрылуы Европада XIX ғасырдың екінші жартысында іске асты.
Дәл осы кезеңде саяси партиялар саяси клубтар деңгейінен өсіп халықты үгіттеу, саяси сауаттандыру, пропаганда, тәрбиелеу және мәдени іс-шаралармен айналыса бастады.
1861 жылы Англияда бірінші либералды саяси партия құрылды.
АҚШ-та саяси партиялар 1830 жылдары президент Эндрю Джексонның кезінде құрыла бастаса, Франция мен Европаның өзге елдерінде парламенттік топтар мен саяси клубтардың бұқаралық партияларға айнала бастауы 1848 жылғы революциямен тікелей байланысты.
1863 жылы Ф.Лассальдің бастамасымен қарапайым жұмысшыларды біріктірген - неміс жұмысшыларының жалпы одағы құрылды.
XIX ғасырдың соңына қарай Батыс Европаның көптеген елдерінде социал-демократиялық саяси партиялар құрыла бастады.
Бұл процеске парламентаризм институтының күшеюі, жұмысшылар одағының құрылуы, плюрализм мен азаматтық қоғамның дамуы септігін тигізді.
Саясаттану ғылымында саяси партияларға көптеген анықтамалар беріледі.
Бірақ қазіргі заманғы саяси партиялардың ең жалпы көріністегі, саяси ғылымдарда айтарлықтай кең тараған анықтамасы мынау болып табылады: "Саяси партия – бұл қоғам бөлігінің мүдделерін білдіретін және олардың артикуляциялануы мен жүзеге асырылуын өздерінің міндеті санайтын, мемлекет жүйесінде әрекет ететін ұйым.
Партия осы мүдде негізінде саяси билікті жеңіп алу және жүзеге асыру үшін күрес жолына түседі" [3].
Саяси партияның қазіргі партологияларын Дж.
Лапаломбара және М.Вейнер қалыптастырып, төрт негізгі белгілерін "Саяси партиялар және саяси даму" жұмысында көрсеткен:
уақыт бойынша ұйымның үздіксіздігі, ұйымның беріктігі,
ұлттық деңгейде басшылықпен тұрақты қарым-қатынас жасайтын жергілікті ұйымдардың тармақталған желісінің болуы,
билікті жеңіп алуға және жүзеге асыруға ұмтылу,
жақтастар мен ізбасарларға қамқорлық жасау, бүкілхалықтық қолдауға ұмтылу.
Негізгі бөлім
Қазіргі таңда әлемде пандемия шарттарына қарамастан көптеген елдерде президент, Парламент және жергілікті сайлаулар уақытылы өтуде.
Мысалы, 2021 жылы қыркүйекте өткен Ресейдегі Мемлекеттік дума сайлауы, 2020 жылы АҚШ-та өткен президент сайлауы, 2021 жылы қазан айында Грузияда өткен жергілікті сайлаулар пандемия шарттарында саяси науқанның өте тартысты өткенінің айқын көрінісі.
Бұл өз кезегінде партиялар арасындағы бәсекенің артуына ықпал етеді.
Саяси партиялар да пандемия шарттарында жұмыс істеуге бейімделіп, электораттың даусын алу үшін жаңа саяси технологияларды қолдануда.
Қазақстанда да пандемия шарттарына қарамастан Орта Азияда бірінші болып ауыл әкімдерін сайлау реформасы іске асты.
Бұл елді демократияландыру мен саяси партиялар арасындағы бәсекені арттыратын прагматикалық бағыт.
Ауыл әкімдері сайлауының алғашқы жылында елімізде тіркелген барлық саяси партиялардың кандидаттары әкім болып сайланды.
Қазақстан үшін ауыл әкімдерін сайлау алдағыжылдары саяси мәдениет пен өркениетті демократиялық құндылықтарды қалыптастыратын болады.
Ауыл әкімдерін сайлаудың Қазақстан үшін әкелер тиімді тұстары:
Біріншіден, ауыл әкімдерін сайлаудың алғашқы жылында елімізде тіркелген барлық саяси партиялардың өкілдері әкім болып сайланды.
Бұл процесс алдағы жылдары халықтың санасында қай партияның өкілі қандай нақты істер атқарды деген қоғамдық салыстырмалы анализді қалыптастырады.
Саяси партиялардың жергілікті халық алдындағы беделі сол партиядан сайланған әкімдердің нақты практикалық істері арқылы бағаланатын болады.
Екіншіден, саяси партиялардың өз әкімдерінің тиімді жұмыс атқаруына деген мүдделілігі артады.
Партиялар арасындағы бәсекелі формат күшейеді.
Елімізде қазіргі таңда ресми тіркелген алты саяси партия бар.
Қазақстан Республикасында ресми тіркелген саяси партиялар тізімі.
"Nur Otan" партиясы
Қазақстанның "Ақ жол" демократиялық партиясы
"Адал" саяси партиясы
Қазақстан Халық партиясы
Жалпыұлттық социал-демократиялық партия
Автор жасаған.
(Ақпарат саяси партиялардың ресми сайттарынан алынды)
Үшіншіден, бүгінгі таңда ауыл әкімдерін сайлауда кейбір жағдайда жершілдік пен рушылдық факторлары көрініс беруде.
Бірақ Қазақстан қоғамы бұл жолдан өтуі тиіс.
Алдағы сайлауларда ауыл халқы әкімдердің жұмысына баға бере отырып, өзімен көрші отырған ауылдарда атқарылған істерді салыстыра келе жұмыс істейтін әкімдерді, нақты еңбегі сіңген партия өкілдерін таңдайтын болады.
Бұл процесс саяси мәдениет пен өркениетті демократияға жету үшін біз жүріп өтуіміз тиіс жолдың бастамасы ғана.
Төртіншіден, ауыл әкімдерін жоғарыдан тағайындау мемлекеттік басқарудың тиімділігін төмендететін фактор.
Әкімдерді тағайындау кезінде ауылдағы кіші мәселелердің өзінде жергілікті халық тікелей орталықты кінәлайтын.
Ауыл әкімін халықтың өзі сайлауы, "Ауыл кеңесі" арқылы әкімнің жұмысына тұрғындардың араласуы Қазақстанда жергілікті өзін-өзі басқару институтын дамытатын болады.
Ауыл тұрғындарының жауапкершілігін де арттырады.
Жергілікті өзін-өзі басқару тақырыбын зерттеуші саясаттанушы маман Е.Сергазиннің пікірінше өкінішке орай бүгінгі таңда Қазақстан қоғамында өмір сүруге жайлы ортаны қалыптастырумен, жемқорлықпен күреспен, азаматтардың мәдениетін көтерумен тек қана мемлекет айналысуы қажет деген көзқарас басым.
Бірақ қазіргі заманда бұл мәселелерді жергілікті басқару органдары тұрғылықты халықты тарту арқылы да шешуі керек.
Ел азаматтарының өзі де қордаланған мәселелерді шеуге ат салысып, жергілікті жердегі басқару органдарының жұмысын бақылауға алуы тиіс.
Қазіргі жағдайда Қазақстан Республикасында жергілікті өзін-өзібасқарудың құқықтық негізі Конституция (89-бап),
"Қазақстан Республикасындағы жергілікті мемлекеттік басқару және өзін-өзі басқару туралы" 2001 жылғы 23 қаңтардағы Қазақстан Республикасының заңы (көптеген өзгерістерімен және толықтыруларымен) және "Қазақстан Республикасындағы жергілікті өзін-өзі басқаруды дамыту тұжырымдамасын бекіту туралы" Қазақстан Республикасы Президентінің 2012 жылғы 28 қарашадағы
№438 Жарлығы болып табылады.
Бұл құжаттарда жергілікті өзін-өзі басқарудың Еуропалық хартиясындағы муниципалды демократияның жалпыға бірдей танылған құндылықтары бекітілген, сондай-ақ ТМД Парламентаралық Ассамблеясы дайындаған Модельдік заңның ережелері ескеріліп, жергілікті өзін-өзі басқаруды "Конституция мен мемлекет заңдарына сәйкес жергілікті маңызы бар мәселелерді шешу бойынша муниципалдық құрылымдар халқының дербес және өз жауапкершілігімен жүзеге асырылатын халық билігін іске асыру нысаны" деп түсіндіреді.
Қазақстан Конституциясының "Жергілікті мемлекеттік басқару және өзін-өзі басқару" атты VIII бөлімі жергілікті өзін-өзі басқаруды реттеуге арналған.
Конституцияның 89-бабының 1-бөлігі "Қазақстан Республикасында жергілікті маңызы бар мәселелерді тұрғын халықтың өзі шешуін қамтамасыз ететін жергілікті өзін-өзі басқару танылады" деп белгілейді.
Осы баптың екінші бөлігінде: "Жергілікті өзін-өзі басқаруды тұрғын халық тікелей жүзеге асырады, сондай-ақ ол мәслихаттар және халық топтары жинақы тұратын аумақтарды қамтитын жергілікті қоғамдастықтардағы басқа да жергілікті өзін-өзі басқару органдары арқылы жүзеге асырылады" делінген.
Конституция сонымен қатар жергілікті өзін-өзі басқару органдарына мемлекеттік функцияларды беру құқығын реттейді [4].
Ең бастысы елімізде ауыл әкімдерін сайлаудың заңдық негізі толық бекітілген.
"Қазақстан Республикасының сайлау туралы" заңында жергілікті аудандық маңызы бар қалалар, кенттер, ауылдық округтер әкімдерін сайлау жергілікті атқарушы органдардың бюджеті есебінен қаржыландырылады деп белгіленген.
Атап айтқанда заңның 33 бабында "Аудандық маңызы бар қалалар, ауылдар, кенттер, ауылдық округтер әкімдерін сайлау жергілікті атқарушы органдардың осы мақсаттар үшін ашылатын шоттары арқылы жергілікті бюджет қаражатынан қаржыландырылады.
Осы мақсаттарға арналған бюджет қаражатына билік етуді аумақтық сайлау комиссиялары жүзеге асырады.
Қаржыландыру тәртібі Қазақстан Республикасының бюджет заңнамасында белгіленеді" деп реттелген [5].
Бесіншіден, әкім сайлауы кезінде кандидаттар халықтың даусын алу үшін саяси бәсекеге түсіп, үй-үйді аралап, халық алдында дебатқа шығып, саяси технологияның қыр-сырын меңгерді.
Бұл процесс елімізде саяси бәсеке мен демократиялық процестерді дамытатын оң факторлардың бірі.
Ауыл әкімдерін сайлау практикасы көрсеткендей Қазақстан қоғамында әкімдерді сайлауға деген халықтың көзқарасы оң.
Қоғам мен ауыл тұрғындарының басым бөлігі әкімдерді сайлау реформасын қолдайды.
Мұның басты себептерінің бірі еліміздегі саяси реформаға деген сұраныстың артуы.
Жергілікті жерлерді аралап, халықпен кездесу барысындағы зерттеу нәтижесі көрсеткендей
"Тағайындалған әкім халыққа бағынышты емес" деген қоғамдық ойдың басымдығы Қазақстанның барлық өңірінде байқалады.
Ауыл әкімдері сайлауының тағы бір ерекшелігі "Ауыл кеңесі" арқылы әкімнің жұмысына бақылау орнатуға болатын мүмкіндіктердің заңнамалық тұрғыда бекітілуі.
Ауыл әкімі қызметіне сай болмаса "Ауыл кеңесі" арқылы жергілікті маслихатқа әкімді қызметінен алу туралы мәселені көтере алу функциясының енгізілуі реформаның тиімді іске асуы үшін қажетті факторлардың бірі.
Қазақстанда ауыл халқының сайланатын әкім кандидатурасына қатысты төмендегідей принципті көзқараспен қарайтын мәселелер бар:
Сайланатын әкімнің сол ауылдың өзінде тұрақты тұратын азамат болуы.
Бұрынғы қызметте атқарған жұмыстары мен елге сіңірген еңбегі.
Кандидаттың ауыл-аймақтағы қоғамдық беделі.
Қазақстанда өткен ауыл әкімдері сайлауының негізгі көрсеткіштері [6].
Дауыс берушілер саны
1 миллион 200 мың
Республика бойынша сайлау учаскелері саны
Сайлауға түскен кандидаттар саны
Саяси партиялардан түскен кандидаттар саны
Өзін-өзі ұсынушы кандидаттар саны
Кандидаттар ішіндегі ер азаматтар
Кандидаттар ішіндегі әйел азаматтар
Қазақстанның барлық аймақтарында әкімнің жастар арасынан сайлануы халық тарапынан дұрыс бағаланады.
"Жастар жаңашылдық әкеледі" деген қоғамдық сенім басым.
Мұның астарында қоғамдағы өзгеріске, жаңашылдыққа деген ұмтылыс жатыр.
Кандидаттарға қойылған сұрақтар мен көтерілген мәселелерде өңірдегі ерекшеліктерге байланысты әралуандылық бар.
Қазақстанның солтүстік аймақтарында ауыларалық жолдардың сапасы өзекті тақырыптардың бірі.
30-40 жыл бұрын салынған жолдардың тозығы жеткен.
Күрделі жөндеуді талап етеді.
Халықтың жергілікті билікке, әкімшілік пен сайлауға түсіп жатқан кандидаттарға қояр басты талаптарының бірі ауданаралық, ауыларалық жол мәселесін шешу.
Қазақстанның оңтүстік өңірлерінде халықтың тығыз орналасуына байланысты жұмыссыздық басым.
Халықтың кандидаттарға қойған талаптары мен сұрақтарының бірі жаңа жұмыс орындарын ашу.
Ауыл әкімдерін сайлаудағы тағы бір көрінісі сайлау өтіп жатқан кейбір ауылдарда бұрын әкім болған азаматтар қайта сайлауға түсуде.
Бұл процесс халық арасында ескі тағайындалған әкімдердің қайта сайлануы ештеңені өзгертпейді деген көзқарастардың да туындауына әсер еткенін айта кеткен жөн.
Қазақстан Республикасында жалпы саны 2346-ға жуық ауыл әкімі бар.
2021 жылдың соңына дейін Қазақстан бойынша 775 ауыл әкімі сайланады.
Елімізде кең масштабта алғашқы әкімдерді сайлау процесі 2021 жылдың үшінші тоқсанында 730 ауыл әкімдерін сайлаумен іске асты.
Қалған ауыл әкімдері өз өкілеттіктерінің аяқталуына байланысты кезең-кезеңімен сайланып отырады.
Орталық сайлау комиссиясы деректері келтірген кестеден көріп отырғанымыздай Қазақстандағы ауыл әкімдерін сайлаудың бір ерекшелігі өзін-өзі ұсынған кандидаттардың көп болуы.
Бұл саяси партиялардан бөлек азаматтық қоғам белсенділігінің артып келе жатқандығының бір көрінісі.
Өзін-өзі ұсынған заматтардың сайлауда жеңіп шығуы ауыл-аймақтағы ерекшеліктерге де тікелей байланысты.
Өңірлерде сайлауға түскен кандидаттардың атқарған жұмыстары, ауылдағы абыройы мен беделі сайлау нәтижесіне тікелей әсер ететін факторлардың бірі.
Ауыл әкімдері сайлауы ерекшеліктерінің бірі Парламенттік партияла
"Ақжол" мен "Қазақстан халық партиясына" қарағанда "Ауыл" мен "Адал" партиялары тарапынан ұсынылған кандидаттардың аймақтарда көптеп жеңіске жетуі болып табылады.
Кез келген сайлау бұл келесі сайлауға дайындық.
"Ауыл" мен "Адал" партияларының ауыл әкімдерін сайлауда екінші және үшінші орында келуі келесі Парламент сайлауына әсер етеді деп болжауға толық негіз бар.
Себебі, барлық сайлауларға сол жергілікті жердегі халық та дауыс беріп, толық қатысады.
Ұсыныстар мен қорытындылар
Қазақстанда президент бастамасымен саяси реформалар іске асып жатыр.
Бұл еліміз үшін қажетті әрі стратегиялық өзекті реформалар.
Олардың қатарында партиялардың Парламентке өту шегін азайту, сайлау бюллетеньінде "барлығына қарсымын" тармағының енгізілуі, бейбіт митингке шығуда жергілікті басқару органдарын хабардар ету форматына көшу, 2021 жылдан бастап ауыл әкімдерін, 2024 жылдан пилотты түрде аудан әкімдерін сайлауға көшу сынды маңызды реофрмалар бар.
Бұл реформалардың барлығы саяси партиялар арасындағы бәсекені дамытатын, демократия мен өркениетті азаматтық қоғамға бастайтын оң бастамалар.
Әлемдегі өркениетті елдердің тәжірибесіне сүйенсек демократия дегеніміз ең бірінші кезекте заң мен тәртіп, процедура мен жан-жақты зерттелген саяси реформаны іске асырудың тәжірибесінен келіп шығады.
Қазақстан шарттарында демократияның ажырамас элементі саяси партиялар болып табылады.
Саяси партиялардың белсенділігі, мемлекеттік мүддемен үндескен бәсекесі елімізді өркениетті дамуға бастайтын басты қадамдардың қатарына жатады.
Сонымен бір мезгілде Түркия, Англия, АҚШ, Франция сынды елдердің даму тарихына қарай отырып, Қазақстан мемлекеттік мүдде мен елдікті сақтайтын шарттардан ауытқымай демократияны кезең- кезеңімен іске асыруы тиіс.
Бұл Қазақстанды өркениетті азаматтық қоғам мен сауатты демократияға бастайтын тура жол болмақ.
Қазақстанда өткен ауыл әкімдері сайлауының нәтижелерін сараптай отырып реформаның одан әрмен сәтті іске асуы үшін келесідей ұсыныстар беріледі:
Біріншіден, ауыл әкімін сайлау реформасының сәтті іске асуы ең бірінші кезекте бюджетке байланысты.
Қазақстанның солтүстік бөлігінде халқының саны мыңнан аспайтын ауылдар кездеседі.
Ауыл бюджетіне келіп түсетін салықтың мөлшері аз.
Осындай шағын ауылдардың бюджетін қарастыруда мемлекет тарапынан қосымша қаржы бөлінсе, оның тетіктері қарастырылса ауыл әкімдерін сайлау реформасы өзінің оң нәтижесін толық көрсететін болады.
Екіншіден, Қазақстанның оңтүстік өңірінде халқының саны 40-50 мыңнан асатын ауылдар кездеседі.
Солтүстік аймақтарда керісінше ауыл халқының саны аз.
Бірақ екі өңірде де ауыл әкімшілігінде қызмет ететін мамандар саны көп жағдайда бердей.
Алдағы уақытта ауыл әкімшілігіндегі мамандар саны сол ауыл халқының санына сай бөлінсе бұл жергілікті жердегі мемлекеттік қызмет сапасының артуына тікелей әсер ететін фактор.
БЕС ПАРТИЯ БӘСЕКЕСІ.
ҚАЗАҚСТАНДА ПАРЛАМЕНТ МӘЖІЛІСІ МЕН МӘСЛИХАТ САЙЛАУЫ ҚАЛАЙ ӨТТІ?
10 қаңтарда сайлаушылар тізіміне енгізілген 11,9 млн адам өз таңдауын жасайды.
Қазақстанда парламент мәжілісі және мәслихат депутаттарының сайлауы басталды.
Мәжіліс сайлауына бес саяси партия: Nur Otan, "Ауыл", "Қазақстан халық партиясы", Adal және "Ақ жол" қатысады.
Олардан 312 кандидат дауысқа түсіп отыр.
Парламенттік тәжірибеде алғаш рет партиялық тізімге әйелдер мен жастар үшін 30 пайыздық квота енгізілді.
Мәслихат сайлауы да бірінші рет партиялық тізім бойынша өтіп жатыр.
Коронавирус пандемиясына байланысты бұл сайлау Денсаулық сақтау министрлігі белгілеген санитарлық талаптарды сақтай отырып өтеді.
Дауыс беру бүгін сағат 20:00-ге дейін жалғасады.
Содан кейін дауыстарды санау басталады.
Дауыс беру аяқталған соң екі күннің ішінде аумақтық сайлау комиссиялары Орталық сайлау комиссиясына облыстар, респубикалық маңызды қалалар мен астана бойынша сайлау қорытындысы туралы хаттамаларды беруге тиіс.
ОСК 2021 жылдың 17 қаңтарына дейін жеті күн ішінде мәжіліс сайлауының соңғы нәтижесін шығарады.
Дауыс беру сайлау учаскесінің аумағында жергілікті атқарушы органдар тіркелген мекенжайлар бойынша қалыптастырған сайлаушылар тізімі арқылы өткізіледі.
Сайлаушылар тізіміне 11,9 млн адам енгізілген
Сайлау учаскелері ашылды
Барлығы 10 060 сайлау учаскесі бар.
Соның ішінде 66 сайлау учаскесі шет мемлекеттерде (53 елде) орналасқан.
"2021 жылы 10 қаңтарда Нұр-Сұлтан уақытымен 7:00-дегі жағдай бойынша 12 өңірде 8 141 сайлау учаскесі дауыс беруге кірісті.
47 учаскеде дауыс беру таңғы сағат алтыда басталды.
Бес өңірде – Ақтөбе, Атырау, Батыс Қазақстан, Қызылорда және Маңғыстау облыстарында сайлау учаскелері жергілікті уақыт бойынша сағат 7:00-де, астана уақытымен 8:00-де дауыс беруге кірісті", – деп мәлімдеді ОСК мүшесі Асылбек Смағұлов.
Сондай-ақ, 12 шет мемлекеттегі Қазақстан Республикасының өкілдіктері жанындағы 12 сайлау учаскесі дауыс беруге кірісті.
Ең бірінші болып Жапония мен Оңтүстік Кореядағы Қазақстан елшіліктері жанындағы сайлау учаскелері жұмысын бастады.
Токиода №261 және Сеулде №258 сайлау учаскесі жергілікті уақыт бойынша 7:00-де дауыс беруге кірісті.
Сыртқы істер министрлігінің хабарлауынша, Парламент сайлауында ең бірінші болып Оңтүстік Кореядағы Корё университетінің студенті Аделина Алпамыс дауыс берген.
Президент дауыс берді
Мемлекет басшысы Қасым-Жомарт Тоқаев елордадағы Оқушылар сарайы ғимаратында орналасқан №58 сайлау учаскесіне келіп, парламент мәжілісінің сайлауында дауыс берді.
"Әр сайлау – азаматтар үшін батылдық танытатын маңызды емтихан.
Парламентке әртүрлі партиялар келеді деп үміттенемін.
Парламентте ел болашағының мәселелері жөнінде пікірталастар өтіп, сапалы заңдар қабылдануы керек", – деді Президент БАҚ өкілдеріне берген сұхбатында.
Қасым-Жомарт Тоқаев сайлаудан кейін Үкімет заңға сәйкес отставкаға кетуі керек деді.
"Сайлау аяқталғаннан кейін, жақын арада премьер-Министрдің, сонымен қатар Үкімет мүшелерінің кандидатуралары бойынша депутаттардың жаңа құрамымен, фракция басшыларымен кеңесу үшін парламентке барамын.
Реформалар тоқтамап қалмау керек.
15 қаңтарда парламентте сөз сөйлеп, мәжілістің жаңа құрамына үндеу жасаймын.
Содан кейін реформалар туралы маңызды әңгіме қозғалатын Ұлттық қоғамдық сенім кеңесінің отырысы өтеді", – деді ҚР Президенті.
Мемлекет басшысы сайлаудан кейін наразылық болған жағдайда қатысушыларға жазалау шаралары қолданылмайтынын айтты.
Оның сөзінше, құқық қорғау органдары заңға сай қатаң әрекет етеді.
Үкімет басшысы, мәжіліс пен сенат төрағалары, министрлер мен әкімдер өз таңдауын жасады
Жоғары лауазымды тұлғалар сайлау учаскесіне келіп, дауыс беріп жатыр.
Премьер-министр Асқар Мамин Нұр-Сұлтандағы "Астана" концерт залының ғимаратында орналасқан №138 сайлау учаскесіне келіп, өз таңдауын жасады.
Бұл туралы премьер-министрдің ресми сайты хабарлады.
Парламент сайлауы басталған соң парламент сенатының төрағасы Мәулен Әшімбаев Ұлттық академиялық кітапханада орналасқан №111 сайлау учаскесінде дауыс берді.
"Бүгін ел дамуындағы маңызды күндердің бірі.
Әсіресе, қазіргідей күрделі кезеңде бұл сайлаудың бұрынғылардан жөні бөлек.
Мемлекет басшысының бастамасымен қолға алынған бірқатар саяси реформалардың алғаш рет осы науқанда іске асырылып жатқанын да жақсы білеміз.
Соның ішінде партиялық тізімдерге әйелдер мен жастарға арнайы 30 пайыздық квотаның енгізілуін, парламенттік оппозиция институтының заңмен бекітілуін және саяси партияларды тіркеу тәртібінің жеңілдетілуін ерекше атап өтуге болады", – деп жазды парламент сенатының төрағасы Facebook-та.
Мәулен Әшімбаев сайлау Президенттің әлеуметтік-экономикалық бастамаларын табысты жүзеге асыруға және Қазақстанның өсіп-өркендеуіне тың серпін береді деп сенеді.
Сол үшін Қазақстан азаматтарын дауыс беруде белсенділік танытуға шақырды.
"Мен де бүгін сайлау учаскесіне барып, өз таңдауымды жасадым.
Дауыс беру – әрқайсымыздың азаматтық құқығымыз және борышымыз.
Бұл – әр азамат үшін мемлекеттің дамуына ықпал ететін мүмкіндік.
Сол себепті, еліміздегі барша сайлаушыларды осы мүмкіндікті жібермей, саяси науқаннан қалыс қалмауға шақырамын", – деді ол.
Дәл осы сайлау учаскесінде парламент мәжілісінің төрағасы Нұрлан Нығматулин, Ұлттық қауіпсіздік комитетінің төрағасы Кәрім Мәсімов, Ақпарат және қоғамдық даму министрі Аида Балаева дауыс берді.
"Сайлау учаскесіне адамдар көптеп, отбасымен де келіп жатыр.
Әр азамат өз таңдауын жасай алады.
Барлық саяси партия тағы да өз күшін көрсете алады деп сенемін", – деді Аида Балаева.
Партия лидерлері дауыс берді
Парламент сайлауына түскен партиялардың көшбасшылары сайлау учаскесіне келіп, таңдау жасады.
Nur Otan партиясының төрағасы Нұрсұлтан Назарбаев "Астана Опера" театрындағы №115 сайлау учаскесінде дауыс берді.
"Құрметті қазақстандықтар, ел бойынша маңызды саяси шара өтіп жатыр.
Біз мәжіліс пен жергілікті мәслихат депутаттарын сайлаймыз.
Бұл дауыс беріп кете салатын шара емес, бұл – әр азаматтың саналы түрде конституциялық міндеттерін орындап, билік тармақтарын құруға қатысуы.
Мемлекетіміз парламент, мәслихаттар қабылдаған заңдарға сүйене отырып жұмыс істейді.
Биыл тәуелсіздіктің 30 жылдығы.
Осыншама жылда аз іс тындырмадық.
Оны өздеріңіз жақсы білесіздер.
Бір мақсатқа бірігіп жұмыс істегеніміздің арқасында мемлекеттің негізін қаладық", – деді Нұрсұлтан Назарбаев.
Ол дауыс бермеген қазақстандықтарды сайлау учаскесіне келіп, Конституция алдындағы борышын орындауға шақырды.
"Президент ретінде алты рет сайлауға түстім.
Қиындықтар болды, бірнеше дағдарысты еңсердік.
Қазір әлемді жайлаған пандемия жағдайында тұрмыз.
Ұйымшылдықтың, қабылданған мемлекеттік шаралардың арқасында басқа елдерге қарағанда қаупі аз "жасыл" аймақтамыз.
Біздің алдымызда пандемияны еңсеру, қалыпты өмірге оралу, сондай-ақ экономиканың нашарлауына әкелген дағдарыстан кейінгі даму міндеттері тұр.
Осының бәрін жеңіп, тұрақты даму жолына түсуіміз керек", – деді Nur Otan партиясының төрағасы.
"Қазақстан халық партиясының" төрағасы Айқын Қоңыров елордада №66 мектеп-лицей базасындағы №113 сайлау учаскесінде дауыс берді.
"Біз сайлау әділ өтіп, нәтижесінде мәжіліске өтетін партиялар сайлауалды тұғырнамасын жүзеге асыра алады деп күтеміз.
Бұл біз үшін басты басымдық.
Сайлау учаскесінің жұмысы жоғары деңгейде.
Түнелдер бар, қолғап береді.
Менің ойымша, бәрі жақсы өтіп жатыр.
Бастысы, сайлау нәтижесінде індеттің тарап кетпеуі дер едім.
Өзіңізге қараңыз.
Эпидемиологиялық жағдай бақылауда деп есептейміз.
Бәрі жақсы болады деп үміттенемін", – деді Айқын Қоңыров.
ХП басшысы Орталық сайлау комиссиясының жұмысы туралы айта кетті.
"Үгіт-насихатқа, бақылаушыларымызға қатысты ешқандай мәселе туындамады.
Сондықтан алаңдаудың қажеті жоқ.
Үгіт-насихат жұмысымыз өз деңгейінде болды.
Науқанның көп бөлігі интернет арқылы өтті.
Партиямызды әлеуметтік желілерде де, электронды және баспа БАҚ беттерінде де лайықты таныстыра алдық", – деді Айқын Қоңыров.
Осы учаскеде "Ауыл" партиясының төрағасы Әли Бектаев те дауыс берді.
"Бұл сайлау ерекше, белгілі бір дәрежеде қиын болды.
Өйткені пандемия кезінде үгіт-насихат жұмыстарын жүргізу оңайға түспеді.
Санитарлық нормаларды сақтау үшін партия үгіт-насихат жұмыстарын аз адамдармен өткізсе де, іс-шаралар көп болды.
Елді мекендерді көптеп қамтуға тура келді.
Біз кестеге енгізілген іс-шараларды толық орындауға тырыстық", – деді "Ауыл" партиясының көшбасшысы.
Оның айтуынша, кездесулерде халық ауыл шаруашылығы, агроөнеркәсіп кешені мәселелерін белсенді көтерді.
Ауыл тұрғындарын әлеуметтік қана емес, өндіріс инфрақұрылымы да толғандырады.
"Қазақстан халқы көтеріңкі көңіл-күймен сайлауға қатысады.
Себебі, бұл әр адамның мемлекеттік билікті қалыптастыруға деген конституциялық құқығы.
Биыл сайлау процесіне тек партия өкілдерін ғана емес, белсенді түрде бүкіл халықты тарттық.
Парламентке өту үшін партияға сайлауға қатысушылардың 7% дауысын жинау керек.
Сайлаушылар бізге дауыс беріп, кем дегенде шекті деңгейге жетеміз деп үміттенеміз", – деді Әли Бектаев.
"Тәуелсіз Қазақстан тарихында алғаш рет бұл сайлау дербестікті көрсетті.
Партиямыз әлі жас, танымал емес.
Тым қысқа уақытта бүкіл елді аралап, көптеген кездесу өткіздік.
Ауыл шаруашылығы, IT технология, бизнес, құқықтану, экология және басқа да сала мамандары барлық мәселені көтерді.
Олардың саясатқа араласып, әлемді төңкергісі келетін жастар ғана емес, өз жолымен жүріп келе жатқан жастар екені қуантады", – деді партия басшысы.
"Ақ жол" партиясының көшбасшысы Азат Перуашев №122 сайлау учаскесінде дауыс берді.
Ол сағат 7:00-ден бастап партия бақылаушылары сайлаудың барысы жөнінде хабарлап жатқанын айтты.
"Өкінішке қарай, кейбір жерлерде бақылаушыларымызға кедергілер туындап жатыр деген ақпарат бар.
Бұл мәселелер қалыпты түрде шешіледі деп сенемін.
Бұл сайлау ашық өтіп, дауыстар әділ есептеледі деп үміттенемін.
Бұл біздің сайлауға қалай қатысқанымызға да байланысты болмақ", – деді Азат Перуашев.
РЕФЕРЕНДУМ – ЕҢ МАҢЫЗДЫ МӘСЕЛЕЛЕРДІ ХАЛЫҚ БОЛЫП ШЕШУДІҢ ТЕТІГІ
EGEMEN QAZAQSTAN
Ел Президенті Қасым-Жомарт Тоқаевтың Ата Заңға өз­герістерді бүкіл халықтың талқы­сына шығаруы – ел болып қолдауға лайықты іс.
Халқымен ақылдасатын биліктің аты озады.
Бұл әрбір азаматтың жан дү­ниесін түлетіп, мерейін өсіріп, рухын көтереді.
Жаңа Қазақ­­станды құрудың алғашқы қада­мын референдумнан бастау арқылы Президент енді әр қазақстандықтың пікірі ма­ңыз­ды екенін айқындады.
Референдум – мемлекеттің ең маңызды мәселелерін халық болып шешудің басты тетігінің бірі.
Сол арқылы әрбір әрекетімізді, атқарар істерімізді, еңсерер межеміндеттерімізді өзара ақылдаса оты­рып, кемеліне келтіріп, жүйелі жүргізе аламыз.
Мұндай плебисцит әрбір азаматқа өз ұстаным-пікірінің мемлекет үшін маңыз­ды екенін түсінуге, өзін ортақ Отанымыздың бір бөл­шегі ретінде сезінуге мүмкіндік береді.
Байырғы замандардағы хандарымыз іргелі істерде халық­пен кеңес құрған, бұқарасының батасын алған.
Бертінде қазақ көсемдері Мәңгілік ел құру жолында бас біріктіріп, бір тудың астына жиылып, Ұлытаудағы жақпар тастарға бірліктің бітімінің символындай төл таң­баларын қашап қалдырған.
Қасым-Жомарт Кемелұлы жариялаған референдумда әрбір қазақстандықтың таңдауы – біріге, тұтаса келе, біртұтас елдің таңдауына айналады.
Алдағы Конституциялық ре­форма нәтижесінде Ата Заң­дағы 98 баптың 33-і өзгере­ді деп күтілуде.
Референдум­да ел қол­даса, онда Ата Заңға түзетулер биыл күшіне енбек.
Тек Парламентке және Конституциялық соттың қыз­метіне қатысты нормалар 2023 жылдың 1 қаңтарынан бас­тап күшіне енгізілуі мүм­кін.
Бұл – жыл соңына дейін осы конституциялық жаңашыл­дық­тарды жүзеге асыру үшін қажетті заңдардың тұтас топтамасын қабылдау қажеттілігімен байланысты.
Конституцияның 6-бабына "Жер және жер қойнауы – халықтың меншігі, байлығы" деген бап енгізілмек.
Бұл – халқымыздың талабы.
Бұл Президент айтқан Жаңа Қазақстандағы әділеттіліктің орнауы болмақ.
Қолданыстағы Конституцияда "Жер және оның қойнауы, су көздері, өсімдіктер мен жануар­лар дүниесі, басқа да табиғи ресурстар мемлекет меншігінде болады" деп жазылған.
Реформа аясында Қазақстан басқарудың суперпрезиденттік үлгісінен бас тартады.
Тәуел­сіздікті қалыптастырудың, мемлекет құрудың бастапқы кезе­ңінде бұл даму моделі қажет те еді.
Бірақ қазір заман өзгерді.
Сондықтан суперпрезиденттік басқарудан дамыған елдердегі секілді мықты Парламентке сүйенген президенттік республикаға біржола көшеміз.
Парламенттің құзыры мен рөлі күшейеді.
Мұндай жүйе биліктің үш тармағының (Парламент, сот және атқарушы биліктің) оңтайлы тепе-теңдігін қамтамасыз етіп, елімізді орнықты дамытуға септеседі.
Осы орайда Мемлекет басшысы өзіне қатысты салмақты шектеулерді қабыл­дап отыр.
Біріншіден, Amanat партиясының кезектен тыс XXIII съезінде Қ.
Тоқаев билеу­ші партияның төрағасы өкілеттігінен бас тартты.
Сондай-ақ Конституциялық түзетулер нәтижесінде Президент өз өкілеттігін атқару кезеңінде кез келген партияға мүшелігін уақытша тоқтата тұруға міндеттелмек.
Аталған норма елдегі саяси бәсекені арттырып, саяси монополияны жояды, барлық партияның дамуына бірдей жағдай жасайды.
Сайлауға қатысатын әрбір күшке тең мүмкіндік туғызады.
Өзге партияларды Президенттің мысы басып тұрмайды.
Сөйтіп саяси жүйеде әділдіктің орнауына жол ашады.
Барлық өкілеттікті бір қолға шоғырландырған орталықтағы жағдай аймақтарда да қайта­ланады, бұған тосқауыл қою үшін барлық әкім мен орынбасарына партия филиалдарына төраға болуға тыйым салынады.
Бұл көпполюсті партия­лық жүйе қалыптастыруға жол ашады.
Екіншіден, облыстардың және мегаполистердің әкімдерін тағайындау рәсімі түбе­гейлі өзгереді.
Қолданыс­тағы тәжірибе бойынша өңір әкімдерін мәслихат келісімі­мен Пре­зиденттің өзі тағайындайтыны мәлім.
Енді әкімдердің кандидатураларын келісімнен өткізудің жаңа тетігі бекітілмек.
Оған сәйкес Мемлекет басшысы қандай да бір облыс не республикалық маңызы бар қала әкімі лауазымына жалғыз емес, бірнеше кандидатты баламалы негізде ұсынады.
Олар­ды облыстық немесе қалалық мәслихат депутаттары қарап, арасынан біреуін таңдайды.
Басқаша айтқанда, бұдан былай облыс әкімі де сайланады деуге болады.
Іс жүзінде аймақ басшысы кім болатынын жергілікті депутаттар айқындай­ды.
Депутаттардың көпшілігі­нің даусын жинаған үміткер жеңімпаз болып есептеледі және мәс­лихаттың келісімін алған кандидат мәртебесіне ие болады.
Мемлекет басшысына облыс не мегаполис басшысы ретінде соны тағайындау ғана қалады.
Үшіншіден, Мемлекет басшысы өзінің туыстарына қатысты да қатаң шектеу қабылдады: оның жақын туыстары саяси мемлекеттік қызметші бола алмайды, квазимемлекеттік секторда, ұлттық компанияларда басшылық лауазымдарды атқара алмайды.
Президент бұл шешім қаңтар оқиғаларының маңызды сабағынан туғанын айтты.
Себебі мемлекеттегі ең жоғары лауазымды тұлға­ның қолында барлық өкілеттіктің шоғырлануы оған жақын тұлғалар мен қаржылық-олигар­хиялық топтардың ықпалын орынсыз күшейтеді.
Олар мем­лекетті жекеменшігі сияқты көре бастайды.
Сонымен қатар кез келген мемлекетте тамыр-таныстық кадр іріктеу ісін бұрмалап, сыбайластықтың терең тамыр жаюына соқтырады.
Ал тамыр-таныстық пен рушылдық елдің ілгері басқан қадамын кері тартып, мемлекетті құрдымға құлатады.
Мұндай кесірлі қарым-қатынас шағын ғана топтың шалқып өмір сүруіне жол ашады.
Өзгелерді өмірінің ешқандай болашағы жоқ, бұлыңғыр екеніне біржола мойынсұнып, тек өлместің күнін көру үшін ар­палысуға мәжбүрлейді.
Демек жаңа конституциялық рефор­ма барлық азаматқа бірдей мүм­кіндік туғызбақ.
Төртіншіден, егер Қазақстан халқы алдағы референдумда Ата Заңға түзетулерді құптаса, онда Президенттің өкілеттігі біршама азаяды.
Мысалы, Мемлекет бас­­шысы облыс­тардың, мега­полис­тердің әкім­дері қабылдаған шешімдерді, шығарған актілерді жою, ол құжаттардың күшін тіпті уа­қыт­ша болса да тоқтата тұру құқығынан айырылады.
Бесіншіден, Президент аудан, тіпті ауыл әкімдерін де лауа­зы­мынан босата алмайтын бо­лады.
Өйткені Қ.Тоқаев бастамашы болған саяси жаң­ғыру­лар аясында елімізде ауыл және аудан әкімдері сайланады.
Тиісінше, ауыл, аудан жұртшылығы өзі сайлаған әкімін қызметінен өздері алып тастай алады.
Мемлекет басшысы сайланған әкімге тиісе алмайды.
Осылайша, тәуелсіздіктің отызжылдық кезеңінде қолданылған "қолдан басқару" тәжірибесі жойылады, барлық іс Президентке барып тірелмейді, өңірлік мәселелерді жергілікті өзін-өзі басқару органдары тұрғындармен ақылдасып, сол жерде шешуге құқылы, құзырлы, қау­қарлы болады.
Жергілікті билік­тің дербестігі артады.
Бұл – біз ұмтылған дамыған елдердің үлгісі.
Ата Заңға енгізілгелі отырған өзгерістер Парламентті, мәслихаттарды, жергілікті билікті күшейтуге бағытталған.
Нәтижесінде, олар қысылтаяң шақтарда өз бетінше жұмысын жалғастыруға қабілетті болады, бір кісіге қарап отырмайды.
Осының арқасында Президент болып қандай тұлға сайланса да, оның биліктің барлық тар­мағына билік жүргізуіне жол берілмейді.
Осы арқылы біз алдыңғы қатарлы елдерге бір табан жақындай түсеміз.
Әр қазақ халқымыздың ардақ тұтар адамдық, азаматтық қасиеттерін танытып, Президенттің реформаларын құптап, оны талқыға салуға қызу атсалысады, референдумға белсене қатысады деген сенімдемін.
РЕФЕРЕНДУМ БОЛАШАҚҚА НЫҚ ҚАДАМ МАҚАЛА
НҰРҒИСА ЖАЛҒАСБАЕВ
Мемлекет басшысы Қасым-Жомарт Тоқаев Конституцияға түзетулер енгізу жобасы бойынша республикалық референдум өткізу туралы Жарлыққа қол қойды.
5 маусымда республикалық референдум өтеді.
Конституциялық реформа бүкіл мемлекеттік үлгінің кешенді өзгеруіне бағытталған.
Бұл мемлекет басшысы қабылдаған саяси мәні ерекше маңызды шешім.
Сондай-ақ елдің еркін таңдауын жүзеге асыратын ең әділ үрдіс.
Алдағы референдум еліміздің болашағын айқындайды деп сенеміз.
Референдумға қатысып, тарихи бетбұрысты жасауға үлес қосуға баршаңызды шақырамын.
РЕФЕРЕНДУМ СӘТТІ ӨТІП, ҚАЗАҚСТАН ҚОҒАМЫНЫҢ КЕҢ ҚОЛДАУЫНА ИЕ БОЛДЫ
Қазақстан Республикасының Тұңғыш Президенті – Елбасы Кітапханасы Директорының Орынбасары Д.
А.Жүкеновтың Қазақстан Республикасының Президенті Қ.
К.Тоқаев бастаған саяси және экономикалық реформаларды қолдауға арналған түсініктемесі.
Елімізде 2022 жылдың 5 маусымында Конституцияға түзетулер бойынша бүкілхалықтық дауыс беру болып өтті.
Референдум сәтті өтіп, қазақстан қоғамының кең қолдауына ие болды.
Халықтың бүкілхалықтық дауыс беруге кеңінен қатысуы азаматтық сана-сезімнің өсуінің, қазақстандық қоғамның топтасуы мен тұтастығының көрінісі.
Қазақстандықтар еліміздің Негізгі Заңына өзгерістер енгізу мәселелері бойынша өздерінің азаматтық ұстанымдарын білдірді.
Дауыс берген азаматтардың 80%-ы еліміздің қоғамдық-саяси өміріндегі өзгерістер үшін дауыс бергені мәлім.
Референдум қорытындысы қазақстандықтардың Президент Қ.
К.Тоқаевпен оның бағдарламасына деген сенімінің жоғары деңгейін көрсетті.
Мемлекет басшысы атап өткендей, 5 маусымда "маңызды тарихи оқиға болды.
Еліміз дамудың жаңа кезеңіне аяқ басты".
Мемлекетіміз енді конституциялық реформаларды жүзеге асыруға көшеді.
Алда саяси реформалар бағдарламасын іске асыру, қолданыстағы конституциялық заңдарды қайта қарау, жаңа заңдарды қабылдау жөнінде ауқымды жұмыс күтіп тұр.
5 маусымда өткен Референдум Екінші республиканың құрылуына, демократиялық, құқықтық және әділ мемлекет – "Жаңа Қазақстанды" қалыптастырудың бастамасы болды.
РЕФЕРЕНДУМНЫҢ МАҢЫЗЫН ТҮСІНДІРДІ
РАУАН ҚАЙДАР
Конституциялық референдум өткізуге бір айдан аз уақыт қалды.
Ел тарихындағы елеулі оқиғаға бейжай қарамай белсенді қатысу – әрбір азаматтың басты борышы.
Себебі бұл – бүгінгі Қазақстанның ғана емес, келешек ұрпақтың тағдырына тікелей әсер ететін маңызды сәт.
Республика бойынша өткізі­летін референдум төңірегіндегі маңызды сұрақтарға жан-жақты жауап беру үшін, қоғамдық ой-пікір­ді талқылап-таразылау мақ­сатында Қазақстан халқы Ассам­блея­сының атынан сайланған Парла­мент Мәжілісінің депутаттары Сауыт­бек Абдрахманов пен Юрий Ли Нұр-Сұлтан қала­сын­дағы №53 мектеп-лицейіне барды.
Мәжілісмендер Нұр-Сұлтан қала­сы мектеп директорларының тәрбие ісі жөніндегі орынбасар­лары мен орта білім беру ұйым­дарының тарих мұғалімдеріне "Ре­ферендум-2022: Қазақстан Рес­пуб­ликасы тарихындағы рөлі мен ма­ңызы" тақырыбында семинар өткізді.
"Осы кездесуге келе жатып қалта телефонымнан Президент Қасым-Жомарт Тоқаевтың мынадай сөздерін оқыдым: "Бесінші маусымда жалпыхалықтық референдум өткізілетін болды.
Конституциямыздың 33 бабына тү­зе­тулер енгізіледі.
Менің мақ­сатым – халқыма мейлінше еркін­дік беру, демократия мен заң үстемдігін күшейту.
Президент ретінде ешқандай артықшылықтар мен жеңілдіктерге құмар емеспін.
Мұндайды қаламаймын".
Алда бо­латын референдумның ең негізгі ой-түйінін осы сөзбен айтуға болады.
Президент өзінің туған халқына барынша мол бостандық беруді мақсат етіп отыр.
Халық өз тағдырын өзі шешетіндей бо­луы үшін, мемлекеттің ісін бар­лық өлшем бойынша халықтың өзі айқындайтын жағдай жасау үшін референдум өткізгелі отыр.
1995 жылдан бері референдум өткі­зілген емес.
27 жыл бойы.
Осы жылдардың ішінде референдум шақыратындай да жағдайлар болды.
Төрт рет конституция өзгерді, бірақ барлығы парламент арқылы шешіліп келген еді.
Енді үлкен өзгерістер болуына байланысты референдум қажет болып отыр.
Өйткені конституцияның 33 бабына яғни үштен бір бөлігіне өзгеріс енгізілмекші.
Әсіресе, ең қағидатты мәселелер жер, оның қойнауы, оның қазыналары халықтың меншігі деген концептуалды тың тұжырым жасалып отыр.
Басқа да үлкен-үлкен мәселелер бар.
Бастысы "суперпрезиденттік" басқару үлгісінен мықты парламентке сүйенетін президенттік басқару үлгісі енгізілгелі отыр.
Президент өз қолынан өкі­лет­тік­терінің біраз бөлігін парламентке беріп, парламенттің өкілеттігін кеңейткелі отыр.
Басқа да көптеген өзгеріс бар", деді Парламент Мә­жі­лісінің депутаты Сауытбек Абдрахманов.
Семинар барысында Нұр-Сұлтан қаласы №85 мектеп-лицейі­нің тарих пәні мұғалімі Сә­бира Мұқанова республикалық референдум өткізу тәртібі туралы баян­дама жасап, референдумға қа­тысты Конституциясының Қорытынды және өтпелі ережелер 9 бөлімінің 90 және 91-баптарды таныстырып өтті.
"Осы Конституциялық заң Қазақ­стан Республикасының Конс­ти­туциясына сәйкес республикалық референдумды тағайындау, әзірлеу және өткізу тәр­тібін белгілейді.
1-бап Респуб­ликалық референдум ұғымы, 2-бап Республикалық референдум талқысына қойылатын мәселелер, 4-бап Республикалық референдум принциптері, 9-бап Республикалық референдум туралы заңдармен таныстырдым.
Сонымен бірге 18, 19, 20, 30-баптар таныстырылды.
Қазақстан Халқы Ассамблеясы отырысында Президент Қасым-Жомарт Тоқаевтың Конституцияға өзгерістер мен толықтырулар енгі­зу жөнінде референдум өткізу ұсы­нысына тоқталып өттім", деді ол.
Сонымен қатар кеше Мәжіліс депутаты Юрий Ли "Референдум-2022: Қазақстан Консти­ту­циясына түзетулер бойынша" Нұр-Сұлтан қаласының мемлекеттік мұрағатының ұжымымен кездесіп, пайымды пікір, орамды ойларын ортаға салды.
Мақсат – Конс­титуциялық референдумның маңыздылығын түсіндіру.
Депутат референдумның стратегиялық маңызына тоқталды.
Айтуынша, осы уақытқа дейін жергілікті мәслихат әкімдердің ығына жығылып келген.
Енді аудандық, облыстық және қалалық деңгейдегі сайла­натын депутаттардың орнына қоғамдық-саяси мәселелерде өзінің айтары бар азаматтардың келуі қалыптасқалы жатыр.
"Референдумға қатысып, ой-пі­кірлеріңізді ашық айту, қоғамға үн қосу еліміздің жарқын болашағына, жаңа өміріне қадам жасайтын маңызды күн екенін естен шығармаңыздар.
Бәріміз бір кісідей жұмылсақ қана өзіміз қалағандай Қазақстанды құра аламыз.
Президент Қ.Тоқаев айтқандай, Конституциямыздың 33 бабына түзетулер енгізіледі.
Бұл дегеніміз – тарихи сәт.
Өзге­ріс­тердің ең негізгілеріне "суперпре­зиденттік" басқару үлгісінен алшақтауды айтуға болады.
Ата Заңға сәйкес ол барлық азамат үшін тең мүмкіндіктердің кепілі болуға тиіс.
Сондықтан да консти­туциялық реформаға сәйкес енді Республика Президентінің жақын туыстарының мемлекеттік саяси қызметшілер, квазимемлекеттік сектор субъектілерінің басшылары лауазымдарын атқаруға құқығы болмайды", деді Парламент Мәжі­лісінің депутаты.
Сондай-ақ Нұр-Сұлтан қаласы әкімдігінің "Жоғары көлік және коммуникация колледжі" шаруашылық жүргізу құқығындағы мемлекеттік коммуналдық кәсіпорнында "Референдум өткізудегі азаматтық қоғамның рөлі" тақырыбында дөңгелек үстел өтті.
Жиынға ҮЕҰ және жастар ұйымдарының өкілдері қатысып, өз ойларын ортаға салды.
"Алдағы конституциялық референдум тек бір қала немесе облыс тағдырына байланыс­ты емес, ол тұтас мемлекеттің болашағына әсер ететін, бұдан да жар­қын келешектің іргетасын қалайтын аса маңызды күн деп ойлай­мын.
Өйткені қоғам арасында күрмеуі шешілмей жатқан күрделі мәселелер көбейіп кетті.
Сол себепті Президент сөзден гөрі іске баса назар аударып, "Халық үніне құлақ асатын мемлекет" тұжырымдамасын алға қоя отырып, осындай маңызды шешім қабылдап отырғаны анық.
Бұл осы елдің азаматы ретінде мені де қатты қуантты.
Бүгінгі таңда елі­міз үлкен өзгерістер алдында тұр.
Сондықтан 5 маусым күні әр қазақстандық өзінің жеке азаматтық борышын орын­дауға тиіс.
Себебі еліміздің болашағының дамуы тікелей осы рефе­рендумға байланысты болып отыр.
Сол себепті ел үшін жаны ашитын әр азамат осы референдумға қатысу керек деп ойлаймын", деді Нұр-Сұлтан қалалық мәслихатының депутаты Назгүл Мақжан.
Нұр-Сұлтан қаласы Қоғамдық кеңесінің төрағасы Зулфухар Сұлтанұлы елімізде болып жатқан реформалардың бәрі Мемлекет басшысының сайлауалды бағ­дар­ламаларының логикалық жалғасы деп қарастыру керек екенін алға тартты.
"Бүгін біз үкіметтік емес ұйымдармен бірігіп осындай дөңгөлек үстел ұйымдастырып отырмыз.
Бұл іс-шараның да негізгі мақсаты – контитуциялық реформаны бұхара халыққа барынша сауатты түрде жеткізу.
Мемлекет басшысы Қасым-Жомарт Тоқаевтың 5 маусымда болатын жалпыұлттық референдум жайлы шешімі мемлекеттің әрбір азаматына үлкен жауапкершілік жүктеп қана қоймай, алдағы күнге маңызды қадам жасауға жетеледі.
Иә, елімізде осындай үлкен саяси науқан басталып кетті.
Араға 27 жыл салып конституциялық рефе­­рен­дум өткізгелі жатырмыз.
Қазір осы референдум өт­кізу туралы барлық өңірде рес­пуб­ли­калық штабтың өкілдері өздерінің жұмыстарын жүргізуде.
Біз­дің бү­гінгі мақсатымыз да – рефе­рен­думның мән мен маңызын түсіндіру, халықты кеңінен ақпараттандыру.
Президентіміз Қасым-Жомарт Кемелұлы прези­дент бо­лып сайланғанда өзі­нің бағдарламасының негізгі өзегі етіп үш мәселені көтерді.
Бірінші – халықтың әл-ауқа­тын көтеру, екінші – әділет, үшінші – даму.
Қазіргі болып жатқан реформалардың бәрі де президентіміздің сайлауалды бағдарламаларының логикалық жалғасы деп қарастыру керек", деді З.Сұлтанұлы
ДЕМОКРАТИЯЛЫҚ МЕМЛЕКЕТТЕРДЕГІ ОРНЫ МЕН РӨЛІ
АВТОР : Г.Б.МЕЙІРБЕКОВА, А.Ж.ЖАРБОЛОВА, А.Ж.ТУСУПОВА
ҚР Конституциясына сәйкес Қазақстан өзін демократиялық мемлекет ретінде орнықтырады, Қазақстан халқы мемлекеттік биліктің бірден-бір бастауы болып табылады, халық мемлекеттік билікті тікелей және өз өкілдері арқылы жүзеге асырады.
Сайлау – Республика халқының мемлекеттік билікті тікелей жүзеге асыруының бір нысаны, мемлекеттің демократиялық сипатын байқататын саяси жүйенің орталық элементі.
Ол республикалық және жергілікті деңгейдегі барлық өкілді билік органдарының, муниципалдық органдардың, мемлекет басшысы мен біраз демократиялық мемлекеттерде жергілікті атқарушы билік басшысының қызмет етуінің негізі болып табылады.
Сайлау азаматтардың мемлекеттің саяси өміріне араласуына, мемлекет істерін басқаруға қатысуына мүмкіндік беретін демократияның ең бір ықпалды нысаны ретінде танылады.
Мақала сайлаудың демократиялық мемлекет өмірінде алатын орнын анықтап, рөлін ашуға арналған.
Тиісті міндетті орындау үшін мақалада сайлаудың демократиялық режимдегі мемлекеттердегі маңызы ашылып, оның әрекет етуші тұтастай мемлекеттік биліктің легитимділігін қамтамасыз ету рөлі, сайлаулардың функциялары қарастырылды.
Сонымен қоса, сайлау институтының мемлекеттің саяси жүйесінде өзінің тағайымына толық сай келуі үшін мақалада сайлау құқықтарының іске асуының, бұзылмауының кепілдіктері қарастырылып, оларды жетілдіру қажеттігі негізделді.
Түйін сөздер: мемлекеттік билік, демократиялық мемлекет, саяси жүйе, сайлау, халықтық
сайлау, сайлау құқықтары, сайлау құқықтарының кепілдіктері, сайлаушы, үміткер, дауыс беру, абсентеизм.
А Амиржанова - ҚОҒАМ ЖӘНЕ ДӘУІР, 2022 - journal-kogam.
ҚАЗАҚСТАН ХАЛҚЫНЫҢ ЗАҢ ШЫҒАРУ ҚЫЗМЕТІНЕ ҚАТЫСУЫНЫҢ КОНСТИТУЦИЯЛЫҚ-ҚҰҚЫҚТЫҚ НЕГІЗДЕРІ
А.Ж.ЖАРБОЛОВА
Қазақстанда заң шығару қызметін жүзеге асыруда Парламенттің негізгі буын ретінде анықталатынына, тиісіше заңдар шығаруда негізгі үлес Парламентке тиесілі болып табылатынына қарамастан, теориялық тұрғыда Қазақстан халқы басты заң шығарушы мəртебесін иеленеді.
Қазақстан халқы – басты, негізгі заң шығарушы субъект болып табылады.
Ол халықтың мемлекеттік биліктің бірден-бір бастауы болып табылатындығы туралы конституциялық мəртебесінен туындайды.
Конституцияға сəйкес Қазақстан халқы – мемлекеттік биліктің бірден-бір бастауы.
Халық билікті тікелей жүзеге асырады, сондай-ақ өзіне тəн билікті жүзеге асыруды белгілі бір субъектілерге береді /1/.
Республика заңнамасын саралау Қазақстан Республикасында заң шығарудың бірнеше жолының реттелгенін көрсетеді: Парламенттің заң шығармашылығы, өкілеттік беру жағдайында Президенттің заң шығармашылығы жəне республика халқының заң шығармашылығы.
Заң шығарудың қай жолы болмасын ол халықтың араласуымен жүзеге асырылады.
Халықтың заң шығару қызметін жүзеге асыруға қатысуы екі нысанда жүргізіледі: тікелей жəне жанама.
Халықтың жанама түрде заң шығару қызметіне қатысуы ҚР Парламентінің жəне Президентінің заң шығаруында байқалады.
Қазақстан Республикасы Президенті де, Парламент депутаттары да халық өкілдері, халық қалаулылары.
Олар бүкілхалықтық сайлау арқылы сайланады.
Парламент депутаттары мен Президенттің халықпен сайлануы, олардың тиісті лауазымға ие болу үшін сайлау барысында халыққа уəде беріп, сеніміне кіріп, моральдық тұрғыда аманат алуы оларды "халық өкілдігі" институтымен байланыстырады.
Конституцияға сəйкес Республика Президенті жəне Республика Парламенті халық атынан билік жүргізуге құқылы.
Парламент Конституцияның 3 бабында белгіленгендей өзінің конституциялық өкілеттігі шегінде халық атынан билік жүргізеді.
Президенттің халық атынан өкілдік етуінде мұндай шектеме жоқ, яғни Республика Президенті халық атынан шектеусіз өкілдік ететін бірден-бір тұлға болып табылады.
Президенттің де, Парламенттің де халық атынан өкілдік етуінің – билік жүргізуінің бір нысаны – олардың заң шығару қызметін жүзеге асыруы.
Парламент – негізгі халық өкілдігі институты.
Тиісінше, Парламент – халықтың егемен еркін танытатын, аса маңызды қоғамдық қатынастарды негізінен заң күшімен реттейтін, атқарушы өкімет пен жоғары лауазымды тұлғалар қызметіне бақылау жасайтын халық өкілдігінің ең жоғарғы органы.
ҚР Конституциясының 49 бабының 1 тарауына сəйкес ҚР Парламенті заң шығару қызметін жүзеге асыратын жоғары өкілді орган.
Халықпен тікелей жəне жанама құрылатын ҚР Парламенті бүкіл халықтың атынан өкілдік етеді, барлық халықтың біртұтастығын білдіреді жəне азаматтардың билікті жүзеге асыруының негізгі нысаны болып табылады.
Ол Республика халқының, яғни мемлекеттегі барлық азаматтардың мақсат-мүдделері мен еркін білдіруші ретінде қарастырылады.
ҚР Парламенті - бүкілхалықтық орган.
Сондықтан да, оған барша халықтың, мемлекеттің атынан өкілдік ету мəртебесі берілген.
Қазақстан Республикасы азаматтарымен құрылатын Парламенттің негізгі, басты мақсаты - міндеті заңдарда халық мүддесін бейнелеу, ерік-жігерін заңи рəсімдеу болып табылады.
Парламенттің негізгі мақсаты оның қызметінің бағыттарын анықтайды.
Тиісінше, Парламенттің қызметінің негізгі бағыты болып тұрғылықты халықтың ерік-жігерін, мүдделерін тану, зерттеу жəне оларды заңдарда бейнелеу, өз депутаттары арқылы халықтың мемлекетпен тікелей, тұрақты байланысын қамтамасыз ету табылады.
Парламент заңдар жəне өзге актілер шығару арқылы халықтың еркін білдіріп отырады.
Оның халық өкілдігі деп аталуының мəні де осында.
Парламенттің мүшесі ретінде депутаттар үшін ең бастысы - бүкіл халықтың еркін білдіре отырып, азаматтардың мүдделерін қанағаттандыру туралы қамқорлық жасау.
ҚР Парламентінің заңдар шығаруы халықтың заң шығармашылығының (жанама түрде) күнделікті қолданылатын жолы.
Бүгінде Парламент заң шығару қызметімен айналысатын бірден-бір орган емес, себебі Конституцияда белгіленген жағдайда заң шығару қызметі ҚР Президенті тарапынан да жүзеге асырылуы мүмкін.
Конституцияның 53 бабының 4 тармағына сəйкес палаталардың бірлескен отырысында Парламент Президентке оның бастамасы бойынша əр палата депутаттарының жалпы санының үштен екісінің даусымен бір жылдан аспайтын мерзімге заң шығару өкілеттігін беруге хақылы.
Заң шығару өкілеттігін беру институты 1995 жылғы ҚР Конституциясында бірінші рет бекітілді.
Осылайша, бұл Конституция Республика халқының жанама түрде заң шығару қызметін жүзеге асыру нысанының шегін толықтырды.
Конституцияның 3 бабына сəйкес Республика Президенті халық пен мемлекет атынан билік жүргізуге құқылы.
Тиісінше, ол өзінің өкілеттіктерін халық пен мемлекет атынан жүзеге асырады.
Мемлекет атынан билік етуі Президенттің мемлекет басшысы, мемлекеттің ішкі жəне сыртқы саясатының негізгі бағыттарын анықтайтын, ел ішінде жəне халықаралық қатынастарда Қазақстанның атынан өкілдік ететін ең жоғары лауазымды тұлға болып табылатындығымен байланысты.
Президенттің халық атынан билік етуі оның біртұтас ұлттық округ бойынша жалпыға бірдей, тікелей жəне тең сайлау негізінде Қазақстан азаматтарымен сайлануымен түсіндіріледі.
Бүкілхалықтық сайлауда сайланған ҚР Президенті Қазақстан халқына адал қызмет етуге ант етіп барып президенттік қызметіне кіріседі.
Президенттің бүкілхалықтық сайлауда сайланып, халыққа ант беріп барып қызметіне кірісуі оның халық атынан өкілдік етуінің негізі болып табылады.
Қазақстан халқы еркін сайлау арқылы болашақ Президентті таңдап, басым көпшіліктің қолдауына ие болған тұлғаға өзінің билігін жүзеге асыруды жүктейді.
Конституцияда жəне конституциялық заңдарда бекітілген Президенттің өкілеттіктері оның халықпен жүктелген, халықтан алған билікті (халық билігін) жүзеге асыруына арналған құралдар болып табылады.
Оның бірі – Президенттің заңдар шығаруы.
Республика Президентінің бұл өкілеттікті жүзеге асыруы – оның халық атынан өкілдік етуінің "қосарланған" көрінісі болып табылады.
Себебі, ол "қосарлас" өкілеттік беру негізінде мүмкін болады.
Президент өз өкілеттігін халықтан ала отырып, сол арқылы бүкілхалық атынан өкілдік ету құқығын иелене отырып ол бұл өкілеттікті халық өкілдігінің келесі бір институты – Парламенттен алады, яғни халықтың билігі (заң шығару) Парламенттен Президентке өтеді.
Президенттің өкілеттік беру негізінде заң шығару қызметін жүзеге асыруы оның халық алдындағы жауапкершілігін еселей түседі.
Өйткені, өкілеттік беру негізінде Президенттің заңдар шығаруы Президенттің тұлғасында халық атынан өкілдік етудің бір мезетте екі арнасының көрініс табуын байқатады.
Президенттің заңдар шығаруы институты халық өкілдерінен құралатын Парламенттің де жауаптылығын еселей түседі.
Халықпен қаланып, халықтың сенімінің негізінде құрылған бұл орган халықтан алған билікті (заң шығаруды) өзге тұлғаға тапсырады.
Тиісінше халық берген биліктің үшінші жақпен жүзеге асырылу нəтижесі үшін Парламент жанама түрде халық алдында, мемлекет алдында моральдық жауаптылықта болады.
Өкілеттік беру институты орын алған біраз шет елдерде заң шығару өкілеттігі біздің мемлекетіміздегідей Президентке емес Үкіметке беріледі.
Президенттің халықпен тікелей сайлау арқылы құрылуы оның халықтың өкілі болып табылатындығын білдіреді.
Олай болса, халықтан алған билікті (заң шығаруды) Үкіметтің емес, халықтың келесі бір өкілінің - Республика Президентінің жүзеге асыруы "халық өкілдігі" институтының мəніне сай келеді, халық өкілдігін қуаттай түседі.
Атап кеткеніміздей, Парламент жəне Президенттің заңдар шығаруы кезінде халық жанама түрде заң шығарушы субъект ретінде болады.
Халық тікелей заң шығарушы ретіндегі рөлін республикалық референдум арқылы заң шығаруда жүзеге асырады.
Референдум арқылы заң шығару əлем мемлекеттерінде өте сирек кездесетініне қарамастан, халықтың заңдар шығаруының бұл əдісі өте маңызды, мəнді мəселе, кез-келген мемлекеттің демократиялық сипатының шынайы көрінісі.
Референдум - бұл тікелей халық билігінің ең бір ықпалды жəне көрнекті нысанының бірі.
Бұл мемлекеттік өмірдің белгілі бір мəселелерін халықтың тікелей шешуін, халықтың еркін анықтау мен заңи рəсімдеуді қамтамасыз етеді /4.
Ол - халықтың қандай да бір мəселені тікелей ақырғы шешуі болып табылады.
Қазақстан Республикасының тəуелсіздігі тарихында референдум туралы екі заң қабылданды.
“Республикалық референдум туралы” ҚР Президентінің конституциялық заң күші бар жарлығына сəйкес “Республикалық референдум - ҚР мемлекеттік өмірінің неғұрлым маңызды мəселелеріне арналған заңдар мен шешімдердің жобасы бойынша бүкілхалықтық дауыс беру” /5/.
95 жылғы конституциялық заң референдум ұғымын толықтырды, яғни референдум - бұл аталғандай тек мемлекет өмірінің неғұрлым маңызды мəселелері бойынша заңдар мен шешімдердің жобалары  бойынша жай  ғана дауыс беру емес, ең негізгісі, Қазақстан Республикасы
Конституциясының, конституциялық заң дарының, заңдарының жəне мемлекет өмірінің өзге де неғұрлым маңызды мəселелеріне арналған шешімдердің жобалары бойынша бүкілхалықтық дауыс беру /6.
1 бап.
Қазақстан Республикасының Конституциясының 1-ші бабының 2 тармағында мемлекет өмірінің аса маңызды мəселелерін демократиялық əдістермен, оның ішінде республикалық референдум арқылы шешу Республика қызметінің түбегейлі принциптерінің бірі ретінде бекітілген.
Келесі бір нормасында (3 бапта) референдум халықтың тікелей билікті жүзеге асыруының нысандарының бірі ретінде анықталды.
“Республикалық референдум туралы” конституциялық заң конституциялық ережелерді дамыта əрі нақтылай отырып Республика азаматтарын (референдумға қатысу құқығына ие кемінде 200 мың Республика азаматтарын) референдум тағайындауға бастамашылық білдіру құқығымен иелендірді.
Республика азаматтарына тиісті бастама білдіру құқын бекітіп беру Қазақстанның демократиялануының маңызды бір сəті болып табылады.
Референдум мəселесінің аталғандай шешілуі, бекітілуі халықтың қоғамда алатын орнының өскендігін, əрбір жеке адамдардың мемлекет ісіне шынайы қатысатындығын көрсетеді.
Ал, мұндай мəртебеге ие болу əрине біздің мемлекетімізде демократияның дамуының, азаматтардың құқықтары мен бостандықтарының бағалы қазына ретінде танылуының нəтижесінде мүмкін болды.
Атап кеткеніміздей, Республика азаматтары заң шығарудың бір жолы ретінде референдумның өткізілуіне, яғни қандай-да бір заң жобасы бойынша референдумның тағайындалуына бастамашылық білдіре алады.
Республика азаматтарының мұндай бастама əрекеттері жанама түрде Парламенттің де заң шығармашылығына бастама болуы мүмкін.
Нақты айтсақ, Президент референдум тағайындау жөніндегі кез-келген бастама бойынша референдум өткізбей-ақ заңдарды қабылдау қажеттігін тануы мүмкін.
Егер Президент халықтың бастамасымен енгізілген заңдар жобасын Парламенттің қарауына беруді шешсе, ол республикалық референдумға шығарылмайды.
Мұндай жағдайда Республика азаматтары тиісті заңды Парламентте қабылдаудың бастамашысы ретінде болады.
Яғни, бұл көріністен азаматтарды жанама түрде заң шығару бастамашылығы құқын жүзеге асыру мүмкіндігін байқауға болады.
Тəуелсіз Қазақстан тарихында республикалық референдум тек екі рет өткізілді.
Алғашқысы Республика Президентінің өкілеттік мерзімін созуға қатысты болса, екіншісі Республика халқының заң шығармашылығын жүзеге асыруы болып табылды.
Нақты айтсақ, 1995 жылдың 30 тамызында Қазақстан халқы референдумда Республиканың ұйымдастырылуы мен қызметінің негіздерін, адамның қоғамда алатын рөлін айқындаған ережелерден тұратын негізгі заң – Конституцияны қабылдады.
Халықтың тікелей заң шығармашылығының нəтижесі болған бұл Негізгі құжатта республика Халқының еркі түзіліп, мақсаты бейнеленді.
Тəуелсіз Қазақстан тарихында халықтың заң шығармашылығының бұл нысанының сирек өткізілуі оның факультативтік сипатына байланысты.
Факультативтік референдум - бұл белгілі бір мəселе бойынша, нақты жағдайда заң шығаруға байланысты референдум өткізуге немесе өткізбей-ақ оны шешуге болатын референдум.
Мұндай референдумды өткізу оны тағайындауға құзіретті тұлғаның қалауына байланысты.
Факультативтік заң шығару референдумы Конституциямен заң шығару процесі үшін айрықша процедура ретінде қаралады.
Демек, айрықша процедура тек айрықша жағдайда ғана қолданылады.
Референдум арқылы халықтың заң шығарушылық еркі басқа еріктен өгеше.
Заңдар қабылдау жөніндегі халықтың еркіне ешкім өз еркін байламауы керек.
Тиісті ерік халықтың белгілі бір мəселені өзі жете түсінуі, ұғынуы нəтижесінде қалыптасуы шарт.
Ал, тиісті заң жобасы бойынша халықтың дұрыс, оң көзқарасын қалыптастыруы үшін референдумға шығарылатын заң жобасы қарапайым халықтың ұғынуы үшін толығымен түсінікті болуы тиіс.
Сонымен қоса, референдумға дейін бұл заң жобасы оны қабылдаған жағдайда орын алуы мүмкін нəтижелері көрсетіле отырып бұқаралық ақпарат құралдары арқылы анық нақты түсіндірілуі тиіс.
Тек осы жағдайлардан кейін ғана заң жобасы халықтың дауыс беруіне, талқысына қойылған жөн.
Заң қабылдау жөніндегі референдум - бұл халықтың бір бөлігінің емес, заң жобасы бойынша бүкілхалықтың дауыс беруі.
Референдумда заң қабылдау - бұл халықтың өкілдерінің емес, тікелей халықтың жеке өзінің ерік білдіруі.
Халықтың шешімін мойындайтын, оны бағалы қазына ретінде танитын шынайы демократиялық мемлекетте халықтың еркі əрқашанда басым жəне жоғары болады.
Сол себепті де, референдум жолымен қабылданған заңдардың бүкіл Республика аумағында міндетті күші бар жəне мұндай жолмен қабылданған заң басқа заңдарға қарағанда Президенттің немесе мемлекеттік өкімет органдарының қандай да бір қуаттауын қажет етпейді.
Сондай-ақ референдум қабылдаған шешім мен Республика Конституциясының, конституциялық заңдарының, заңдарының жəне өзге де нормативтік құқықтық актілерінің арасында сəйкессіздіктер болса, онда бұл сəйкессіздіктер Конституцияны, конституциялық заңдарды, заңдар мен өзге де нормативтік актілерді референдум қабылдаған шешімге сəйкес келтіру арқылы жойылады /6, 35 бап 2 тарм./.
Референдумда халық тікелей заң шығарушы ретінде болады.
Референдум тікелей халықтың заң қабылдауы арқылы тек Қазақстан Республикасының құқықтық базасының қатарын толықтырып қана қоймай, ол азаматтардың құқықтық санасының, құқықтық мəдениетінің өсуіне көмектеседі, мемлекеттік өкілді органдардың қызметінің жоғарылауына себепші болады.
Сондай-ақ референдум арқылы азаматтардың мемлекет ісіне араласуы өсіп, өмірдің барлық салаларына ықпалы мен əсері күшейеді.
Атап кеткеніміздей, тəуелсіз Қазақстанның қысқа ғана тарихында екі рет референдум өткізілді.
Оны өткізу барысында кемшіліктердің болғаны да мəлім.
Кемшіліксіз ештеңе болмайды, дамымайды.
“Көш жүре түзеледі” дегендей Қазақстан Республикасында өткізілген бұл референдум тікелей демократияның тиісті нысанының елімізде дамуының, қалыптасуының тек алғашқы сатысы ғана.
Демократиялық мемлекет деп жарияланған Қазақстан Республикасында “кемшіліктері бар референдумда демократиялық потенциал негізін салған” /7/.
Сондықтан да белгілі бір кемістіктерге қарамастан, заң шығармашылығының бұл жолы біздің қоғамымызда дамиды жəне жетіле береді.
Қазақстан халқы мемлекеттік биліктің бірден-бір бастауы ретінде тікелей жəне өз өкілдері арқылы ҚР Конституциясын, конституциялық заңдар мен заңдарды қабылдап, оларға өзгерістер мен толықтырулар енгізе отырып Республикамыздың заң шығармашылық қызметіне қатысады.
АЖ Жарболова - Вестник КазНУ.
Серия Юридическая, 2016 - bulletin-law.
ҚАЗАҚСТАН РЕСПУБЛИКАСЫНЫҢ АЗАМАТТАРЫНЫҢ РЕФЕРЕНДУМГЕ ҚАТЫСУ ҚҰҚЫҒЫ
Ғ.С.ДУЛАТОВ
Қазақстанның құқық ғылымында рефрендумның анықтамасы әртүрлі авторлармен берілген.
Мәселен, Д.М.Баймаханова референдумды Конституцияның, конституциялық заңдардың, заңдардың жобалары бойынша және мемлекет өмірінің өзге де маңызды мәселелері бойынша жалпы халықтық немесе халықтық, сондай-ақ жергілікті (барлық республика аумағында немесе әкімшілік-аумақтық бірлік шеңберінде өткізілетін шараның ауқымдылығына байланысты) дауыс беру арқылы көрініс табатын тікелей демократияның ерекше институты ретінде анықтайды.
Басқа сөзбен айтқанда референдум белгілі бір мемлекеттік мәселелердің халықтың өзімен түпкілікті шешудің ерекше нысаны [1, 17-б.].
Осыған ұқсас анықтаманы Пхон Бутхал да ұсынады: референдум, дейді ол, Конституцияның, оған енгізілетін өзгертулер мен толықтырулардың, конституциялық заңдардың, республика заңдарының жобалары, сондай-ақ мемлекет пен қоғамның ең маңызды мәселелері бойынша жалпылай дауыс беру арқылы Қазақстан халқының тікелей еркін білдіру арқылы көрініс табатын тікелей демократияның нысаны.
Референдум мен плебисцит құқықтық мәні жағынан бірдей ұғымдар.
Сайлау мен референдумның айырмашылығын сайлаушылардың еркін білдіру объектісі, қаржыландыру тәсілдері, қабылданған шешімнің әрекет ету мерзімі, тағайындау субъектілері және т.б. бойынша өткізуге болады [2, 10-б.].
Еліміздегі демократия процестерінің дамуына сүйене отырып референдумның құқықтық реттелуіне байланысты оның қалыптасу процесін келесі кезеңдерге бөлуге болады:
социалистік кезең (1977 жылғы КСРО Конституциясы мен 1978 жылғы ҚазКСР Конституциясында референдум туралы нормалар болғанымен, олар іс жүзінде жүзеге асырылмайтын, өйткені декларативтік сипатқа ие болатын),
27 желтоқсан 1990 жылы қабылданған "КСРО бүкіл халықтық дауыс беру (референдум) туралы" КСРО Заңының [3] әсерімен Қаз КСР Конституциясына өзгерістер мен толықтырулар енгізуге байланысты КСРО-ның ыдырау кезеңі (бұл кезеңде жалғыз референдум 1991 жылдың 17 наурыз күні КСРО-ның одақтас шарты мен оның мемлекет ретінде сақталуы жөнінде өткізілген еді),
16 желтоқсан 1991 жылы Мемлекеттік тәуелсіздік туралы Заңның қабылдануынан басталып 28 қаңтар 1993 жылы ҚР-ның бірінші Конституциясының қабылдануына дейін созылған тәуелсіздік алудың бастапқы кезеңі (бұл кезеңде референдум тағайындау құқығы Жоғарғы Кеңестің айрықша құзыретінен Президент пен Жоғарғы Кеңестің біріктірілген құзыретіне берілді.
Сондай-ақ осы кезең шеңберінде 1993 жылдың желтоқсан айында Жоғарғы Кеңес өзін өзі таратып жіберді, 1993 жылдың
10 желтоқсан күні "Қазақстан Республикасы Президенті мен жергілікті әкімшіліктердің басшыларына қосымша өкілеттіктер уақытша беру туралы" Заң қабылданып, 1995 жылдың наурыз айында он үшінші шақырылымдағы Жоғарғы Кеңес таратылды),
1995 жылдың 25 наурыз күні "Республикалық референдум туралы" ҚР Президентінің заң күші бар Жарлығының [4] қабылдануынан бастап 1995 жылдың 30 тамыз күні ҚР-ның жаңа Конституциясының қабылдануына дейін созылған кезең (бұл кезеңде екі бірдей республикалық референдум өткізілді: Президент өкілеттіктерін созу және жаңа Конституцияны қабылдау бойынша),
30 тамыз 1995 жылы қабылданған жаңа Конституциядан бастама алатын қазіргі кезең (бұл кезеңде жаңа Конституция негізінде 1995 жылдың 2 қараша күні ҚР Президентінің "Республикалық референдум туралы" конституциялық заң күші бар Жарлығы қабылданды) [2, 12-13-б.].
Қазақстандық зерттеуші А.Е.Қожахметова референдумнің келесі ерекшеліктеріне көңіл бөледі: референдум арқылы қабылданатын шешім құқықтық нысанға қапталған болғанымен, ең алдымен саяси шешім, тікелей демократияның институты болып табылатын референдум өкілетті демократияға қосымша ретінде, парламентті айналып өту және мемлекеттік шешімді парламентке қарамай қабылдаудың құралы ретінде пайдаланылады,
референдумның демократиялық мәні басқарушы элитаның саяси мүдделері мен халықтың құқықтық біліміне байланысты, бұл болса, өз кезегінде, бүкіл халықтық дауыс беруді пайдалы саяси құралға айналдыруы мүмкін [5, 8-9-б.].
Референдумге, дейді А.Е.Қожахметова, бір жақты баға беру мүмкін емес, бұл институттың демократиялық немесе реакциялық сипаты референдумның өткізілген нақты саяси жағдайына байланысты [5, 22-б.].
Егеменді Қазақстан тарихында осы күнге дейін екі референдум өткізілді:
2000 жылға дейін ҚР Президентінің өкілеттіктер мерзімін ұзарту жөнінде (1995 жылдың 29 сәуір күні), ҚР-ның жаңа Конституциясын қабылдау жөнінде (1995 жылдың 30 тамыз күні).
Бұл референдумдерге А.Е.Қожахметова мынадай құқықтық сипаттама береді.
Бірінші қазақстандық референдум қосымшалық (факультативтік) сипатқа ие болды, өйткені оған шығарылған сауал тек бүкіл халықтық дауыс беру арқылы ғана шешілетін мәселелер қатарына жатқан жоқ.
Объектісі бойынша бұл референдум мемлекет өмірінің өзге мәселелері бойынша өткізілетін референдумдер қатарына жатқызылатын.
Референдумде қабылданған шешім барлық Республика субъектілеріне міндетті болғандықтан бұл императивті референдум болды.
Ол ҚР Президентінің бастамасымен өткізілді.
Екінші референдум болса конституциялық референдум болды, өйткені оның пәні Конституцияны қабылдау еді.
Ол кезде Конституцияны референдум арқылы қабылдау міндетті болмағандықтан мұны қосымшалық (факультативтік) референдум деуге болады.
Бірақ қазіргі кезде Конституция міндетті түрде референдум арқылы қабылдануы тиіс болғандықтан бұл референдумды міндетті деуге болады.
Бұл референдум де императивтік сипатқа ие еді және ол да ҚР Президентінің бастамасымен өткізілді [5, 22-23-б.].
Референдумге қатысты құқықтық мәселелерді талдай келе, А.Е.Қожахметова референдумге шығарылуға тыйым салынатын мәселелердің болуын (мысалы, Қазақстанда елдің унитарлық құрылысын өзгертуді референдумге шығаруға тыйым салынады) демократияны шектеу деп бағалайды [5, 26-б.].
Мұндай бағамен келісу қиын, өйткені, біздің ойымызша, демократия мемлекет пен қоғам қауіпсіздігіне нұқсан келтірмеуі тиіс.
Мәселені осы тұстан қарастырған кезде оны демократияны шектеу деп айтуға болмайды.
Референдум мақсаты – халықтың еркін анықтау, мемлекет өмірінің нақты мәселесі бойынша тікелей дауыс беру арқылы шешім қабылдау [6, 15-16-б.].
Азаматтардың референдумге қатысу құқығының заңи мазмұнын А.Сман рефрендумды өткізу сатыларына байланысты анықтайды.
Мұндай тәсілмен келісуге болады.
Бірінші саты халықтың бастама көтеруімен байланысты.
Бұл сатыдағы азаматтардың позитивтік әрекеттер жасау құқығының негізгі мазмұнын референдумды өткізу бастамасын көтеру мүмкіндігі құрайды.
Келесі өкілеттік (А.Сман оны "правомочие" деп атайды) референдумге белгілі бір мәселелердің шығарылуын талап ету құқығына байланысты.
Бұл өкілеттік, өз кезегінде, бірқатар өкілеттіктерден (құқықтардан) тұрады.
Референдум құқығының басқа сатыларында процессуалдық нормалар басым.
Бұл талқылау және дауыс беру сатылары тиісті мәселені жан-жақты қарастыру, басқа тұлғаларды референдумде дауыс беруге үгіттеу сияқты азаматтардың позитивтік іс-әрекеттерінен тұрады.
Екінші және үшінші сатыдағы талап ету құқықтары ("право-требования") қажетті ғимараттардың, ақпараттардың, сондай- ақ референдумде дауыс беру және т.с.с. мүмкіндіктердің берілуін қоса алғанда үгіт-насихатқа қатысу
үшін барлық жағдайдың туғызылуын қамтиды [7, 20-б.].
Пхон Бутхал республикалық референдум мәселелерін қарастыра келе, оның ұйымдастырылуы мен өткізілуіне байланысты бірқатар мәселелердің бар екендігін айтады:
республикалық референдумның ұйымдастырылуы мен өткізілуіндегі жергілікті өкілетті органдардың ролі жоқ,
референдумның шешімі барлық мәселелер бойынша, олардың маңыздылығына қарамастан (мейлі ол Конституцияны, немесе оның өзгерістері мен толықтыруларын қабылдау болсын, мейлі ол мемлекет өмірінің басқа мәселелері болсын) дауыстардың қарапайым көпшілігімен қабылданады, бұл болса дұрыс емес, өйткені Парламенттің өзінде маңыздылығына қарай шешім дауыстардың қарапайым, дәрежеленген немесе ерекше дәрежеленген көпшілігімен қабылданады.
Сондықтан референдум шешімдеріне құқықтық күш берудің осы тұсын әлі де жетілдіру керек [2, 4-5-б.],
ҚР Президентінің референдум тағайындау жөніндегі құқығы оның дискрециялық өкілеттіктеріне жатпайды, яғни мұндай шешімді ол өз қалауы бойынша қабылдай бермейді, бірақ 1995 жылғы Жарлықты жүзеге асыру механизмі болса мұны дискрециялық өкілеттік ретінде қарастырады.
Сондықтан басқа субъектілермен заңға сәйкес бастама көтерілген жағдайда ҚР Президенті тиісті шешімді қабылдауға міндетті деген норманы заңға енгізу қажет [2, 4-5-б.].
Э.Б.Мухамеджанов ұсынатын тағы бір өзгерісті атап өтейік.
Халық атынан референдум өткізу бастамасын көтеру үшін қазіргі Заң бойынша 200 мың адамның қолы керек және олар барлық облыстардың өкілдері болуы тиіс.
Бұл Қазақстанда шамамен 7 миллион сайлаушы бар деп есептегендегі көрсеткіш.
Ал сол кезде 50 миллион сайлаушысы бар Италияда референдум өткізу бастамасын көтеру үшін 500 мың адамның қолы жиналса жеткілікті болып есептеледі.
Демек, Қазақстан заңнамасындағы көрсеткішті біршама төмендеткен жөн [8, 18-б.].
Жалпы алғанда референдумге қатысты заңның жетілдіруді талап ететін тұстары әлі де бар деп қорытындылауға болады.
ТӘУЕЛСІЗ ҚАЗАҚСТАНДАҒЫ САЙЛАУ ЖӘНЕ САЯСИ БӘСЕКЕЛЕСТІК
НҰРЫМБЕТОВА ГҮЛШАТ РАМАЗАНҚЫЗЫ
Аңдатпа.
Мақалада автор бәсекелестік, саяси бәсекелестік ұғымдарын ой елегінен өткізе отырып, саяси бәсекелестіктің демократиямен тығыз байланыстылығын көрсеткен.
Саяси бәсекелестіктің бір тетігі ретінде сайлау, сайлау процедурасы, орталық және жергілікті биліктің сайланбалы органдарына азаматтардың өкілдерін еркін сайлауы екені негізделген.
"Электоралдық партиялардың тиiмдi саны" мен "парламенттiк партиялардың тиiмдi саны" партияаралық бәсекелестіктің төмен екенін көрсетеді.
Тәуелсіз Қазақстандағы сайлау қорытындыларын талдау демократияның дамуы үшін азаматтардың саяси қатысуы ғана емес, сондай-ақ жоғары саяси бәсекелестік қажет екенін көрсетеді.
Автор Т.Ванханен формуласын пайдалана отырып, электоралдық белсенділік пен электоралдық бәсекелестіктің негізінде Қазақстандағы демократияландыру индексін анықтаған.
Демократия өміршең болуы үшін азаматтардың саяси белсенділігі де, ашық саяси бәсекелестік те болуы тиіс.
Ашық еркін сайлаудың болуы, партияаралық бәсекелестік демократиялық тәртіптің басты белгілері.
Демек, саяси бәсекелестік пен демократиялық даму өзара тығыз байланысты.
Қазақстанда саяси саладағы бәсекелестікке тәуелсіздік тұсында мүмкіндік туды.
Біз басты мәселеге көшпестен бұрын зерттеу барысында қолданылатын ұғымдарды анықтап, нақтылап алайық.
Бірінші кезекте бәсекелестікке тоқталайық.
"Бәсекелестік" латын тілінен аударғанда бірігіп жүгіру, жарысу дегенді білдіреді.
Бәсекелес- тік көбінесе экономика саласымен байланысты қарастырылады.
Саяси бәсекелестік саяси жүйелер мен режимдер сипатының бірі болып табылады.
Саяси бәсекелестіктің болуы саяси жүйенің даму деңгейінің маңызды көрсеткіштерінің бірі.
Саяси бәсекелестік билікке ие болу үшін жүретін саясат саласындағы бәсекелестік, оның нәтижесін бәсекелесушілер емес үшінші бір жақ анықтайды.
Саяси бәсекелестік саяси нарықпен тығыз байланысты, ол саясаткерлердің саяси идеялары мен бағдарламаларының сайлауалды күресінен көрініс табады.
Саяси бәсекелестіктің негізгі тетігі – сайлау процедурасы, орталық және жергілікті биліктің сайланбалы органдарына азаматтардың өкілдерін еркін сайлауы.
Саяси бәсекелестіктің сипаты мен динамикасы азаматтардың саяси құқтары мен еркіндіктерінің, олардың мемлекеттік және жергілікті билікті қалыптастыруға қатысты құқтарының сақталуымен, олардың қорғалуымен тікелей байланысты және сонымен анықталады.
Саяси бәсекелестік демократиялық құндылықтарды жетілдіріп, нығайтатын тетіктердің бірі.
Демек, саяси бәсекелестік демократиялық қоғамға тән.
Себебі қоғамның барлық саласына бақылау орнатылған тоталитарлық басқару жағдайында саяси бәсекелестік туралы сөз ету мүмкін емес еді.
Жалпы қазіргі кезеңде экономикалық бәсекелестік, құқықтық саладағы
бәсекелестік, білім саласындағы бәсекелестік, әлеуметтік институттар бәсекелестігі, идеялар бәсекелестігі туралы жиі айтылады.
Мысалы, бәсекеге қабілетті маман дайындау, бәсекеге қабілетті ұлт т.с.с.
Бұл мәселенің біздің еліміз үшін де өзекті екенін Н.
Назарбаевтың "Қазіргі таңда жеке адам ғана емес, тұтас халықтың өзі бәсекелік қабілетін арттырса ғана табысқа жетуге мүмкіндік алады" деген сөздері дәлелдей түскендей (Назарбаев, 2017).
Сайлау, саяси бәсекелестік.
Саяси ғылымда саяси  жүйенің дамуы мен демократиялық құрылыстың әрқилы қырларын, соның ішінде саяси бәсекелестікті, қамтитын әртүрлі демократия индекстері қалыптастырылған.
Соған сүйене отырып, тәуелсіз Қазақстан жағдайындағы саяси бәсекелестікті анықтап көрелік.
Саяси бәсекелестіктің басты тетігі сайлау дедік.
Қазақстанның заманауи сайлау жүйесінің негізі 1995 жылы қабылданған Конституциямен қаланды.
Конституцияның енгізген жаңалықтарының бірі – екі палаталы, Сенат және Мәжілістен тұратын, парламенттің құрылуы болатын.
Қазақстан Республикасында Конституция бойынша еркiн сайлаулар халықтың тiкелей еркiн бiлдiрудiң бiрден бір жолы.
Сайлау құқы Республика азаматтарының сайлауларға өз еркiмен және ашық қатысуына кепiлдiк бередi.
Қазақстан Республикасының конституциялық заңына сәйкес жалпыға бiрдей, тең және төте сайлау негiзiнде Президент, мәжiлiс және мәслихат депутаттары сайланады.
Сенат депутаттары жанама сайлау құқығы негiзiнде жасырын дауыс беру жолымен сайланады.
Сайлау қандай принциптер негiзiнде ұйымдастырылғаны көрсеткiш болуы керек.
Себебi, кеңестiк дәуiрде де сайлаулар ұйымдастырылған, азаматтар сайлауға қатысуға және сайлануға құқылы болды.
Тiптен сайлаушылар сайлауға 99-100% дейiн қатысып отырған.
Бұл сайлау науқандарының тәртiптi заңдастыру, саяси әлеуметтендiру мен саяси ағартушылық құралы болғаны түсiнiктi.
Себебi, сайлау өзiнiң негiзгi мiндетiн орындай алмады, яғни адамдарға өз өкiлдерiн таңдау мүмкiндiгiн берген жоқ.
Сондықтан, кеңестiк дәуiрде азаматтар сайлауға қатысуды өздерiнiң еркiн бiлдiруден гөрi мiндетi ретiнде қабылдады.
Сайлаушылар баламасыз, жоғарыдан ұсынылған бiр ғана үмiткерге дауыс беруге тиiс болды.
Ал 1991-2017 жылдар аралығында Қазақстанда өткен Президенттiк, Парламент мәжiлiсіне және мәслихат сайлауларына келетiн болсақ, олардың басты айырмашылығы сайлаулардың еркiн, бәсекелестiк негiзде ұйымдастырылуында.
Бүгiнгi күнi Сайлау туралы заңға сәйкес Орталық сайлау комиссиясы заңмен талап етiлетiн құжаттары болған жағдайда Президенттiкке үмiткерлер нешеу болса да, Мәжiлiс және мәслихат депутаттығына кандидаттардың кез келген санын тiркеуге тиiс.
Сайлау комиссиясы тiркеуден бас тартқан жағдайда үмiткер Орталық сайлау комиссиясына немесе сотқа шағым жасауға құқылы.
Сондықтан осы 1991-2017 жылдар аралығында өткен сайлаулардың бәсекелестікке негізделуінің бір белгісі сайлау додасына түскен үміткерлер санына қатысты.
Осы уақытта қолданыста болған Қазақстан Республи- касындағы сайлау туралы заңға сәйкес Президенттi және Парламент депутаттарын сайлау кезiнде дауыс беруге қатысқан сайлаушылардың елу пайызынан астамының дауысын алған, ал қайта дауыс беру кезiнде басқа кандидатқа қарағанда дауыс беруге қатысқан сайлаушылардың дауыс санының көпшiлiгiн алған, ал мәслихаттардың депутаттарын сайлау кезiнде басқа кандидаттарға  қарағанда  дауыс  беруге  қатысқан  сайлаушылардың- дауыс санының көпшiлiгiн алған кандидат сайланған болып саналатын еді (Қазақстан Республикасындағы, 2004).
Осы мажоритарлық сайлау жүйесі 1998 жылға дейін сақталды.
Заң ережелері сайлау додасына түсуші үміткерлер санын көбейтіп, сайлауалды бәсекені жандандырды.
Мысалыға, Қазақстанда 1991 жылы өткен алғаш Президенттiк сайлауда бiр ғана үмiткер болғаны белгілі.
Ал 1999 жылғы сайлауға төрт үмiткер түсті.
2005 жылғы сайлауда 18 үміткердің бесеуі ғана ресми тіркеуден өте алды.
2011 жылғы президенттік сайлауда алғашында
22 үміткер талаптанды, соның ішінен 4 үміткер ғана Орталық сайлау комиссиясынан тіркеуден өте алды.
2015 жылы сайлауға 3 үміткер түсті.
Мінеки, өзіміз көріп отырғандай президенттікке үміткерлер саны бірде көбейіп, бірде азайып отырған.
Парламент Мәжiлiсiне сайлауға келер болсақ, онда 1995 жылы желтоқсан айында өткен сайлауда – 67 мандатқа 285 үмiткер (Сообщение ЦИК, 1995), 1999 ж.
қазан айында – 67 мандатқа 566 үмiткер болған (Сообщение ЦИК, 1999), 2004 ж.
қыркүйектегi Парламент Мәжiлiсiнiң депутаттығынан үмiткер ретiнде 67  мандатқа 513  адам  ұсынылған  (Құланбай,  2004).
Сонымен, 1995 ж. бiр мандатқа – 4, 1999 ж. 8, 2004 ж. 7,6 үмiткерден келiп отыр.
Парламент Мәжiлiсi депутаттарының құрамындағы партия мүшелерiнiң саны да дәл осы 1999 жылғы сайлаудан кейiн түбірімен өзгердi.
Егер 1995 жылғы сайлау нәтижесiнде Парламент Мәжiлiсiнде саяси партия мүшелерi – 61,2% құраса, ал 1999 жылғы Парламент Мәжiлiсiнде  – 84,4%  құрады.
Бұл, әрине, 1998 жылғы ҚР Сайлау туралы заңына енгізілген өзгерістермен байланысты еді.
Сайлау туралы заңға енгiзiлген өзгерiстерге сәйкес саяси партияларға Парламент Мәжiлiсiнен пропорционалдық негiзде сайланатын 10 орын берiлді.
Яғни, елімізде аралас сайлау жүйесі қалыптасты.
2007 жыл- дан бастап пропорционалдық жүйеге көштік.
Сайлау және саяси партиялар.
Сайлау үдерiсiне қатысушы партия-
лардың барлығы бiрдей сайлау барысына ықпал ете алмайды және олардың барлығы бiрдей сайлаушы үшiн маңызды болмауы мүмкiн.
Сондықтан, саяси ғылымда саяси партиялар мен ұйымдардың қатысуын бағалау мақ- сатында, олардың жалпы "қатысушылар санынан" басқа "партиялар мен қозғалыстардың тиiмдi саны" түсiнiгi қолданылады.
Яғни, сайлауға қатысқан саяси партиялар мен қозғалыстардың жалпы санын емес, олардың тиiмдi санын есептеп шығаруға болады.
Алғаш партиялардың "тиiмдi санын" анықтауды 1979 ж.
Макку Лааксо мен Рейн Таагепер ұсынды.
Осы формуланы қолданып Қазақстан Республикасы Парламент Мәжiлi- сiндегi шынайы сайлау блоктары мен саяси партиялар санымен, олардың тиiмдi саны арасындағы сәйкестiлiктi анықтап көрелік.
Бұл өз кезегінде партиялық алаңда қалыптасып отырған жағдайды, бәсекелестік деңгейін анықтауға мүмкіндік береді.
1999 жылы Парламент Мәжiлiсiне депутаттарды сайлауға 9 саяси партия қатысқанымен, партиялардың тиiмдi саны 1,25 құраған.
Партиялар- дың тиiмдi санын есептеу бiзге қазақстандық саяси шындықты, яғни, көп- партиялық жүйенің жетiлмей отырғанын дәлелдей түседi.
2004 жылы күз айында өткен Парламент Мәжiлiсiне депутаттарды сайлауға 8 саяси партия мен 2 саяси блок қатысты, бірақ 1999 жылмен салыстырғанда партиялардың тиімді саны (1,08 құрайды) одан әрі төмендегенін көреміз.
Енді 2007 жылғы Парламент Мәжілісіне сайлау нәтижесіне келер болсақ, онда келесі нәтижені көреміз.
Сайлауға қатысқан 7 саяси партия арасынан парламенттегі орын, ең басым дауыс жинаған, "Нұр-Отан" партиясының еншісіне тиді.
Сайлау нәтижесі бойынша партиялардың тиімді саны 1,02 құрайды.
2012 жылы – 7 саяси партия, 2016 жылы – 6 саяси партия қатысқанына қарамастан, партиялардың тиімді саны – 1.
Жалпы жоғарыда келтірілген Парламент Мәжілісіне сайлау нәтижелері партиялардың тиімді санының бірте-бірте төмендегенін көрсетеді.
Әрі бүгінгі күнгі еліміздегі партиялық жүйеде қалыптасып отырған жағдайды, яғни – басым партиясы бар көппартиялық жүйенің қалыптасуын аңғартқандай.
Әрi қарай, зерттеушiлер (Лейпхарт т.б.) "тиiмдi санды" сайлау үдерісі – мен парламенттегi орынды бөлуге қатысты пайдалануды ұсынады.
Саяси үдеріске ықпал ететiн партиялар санын анықтау үшiн "электоралдық партиялардың тиiмдi саны" мен "парламенттiк партиялардың тиiмдi саны" көрсеткiштерi қолданылады.
1999 жылғы Парламент Мәжiлiсiне депутаттарды сайлау нәтижесi бойынша электоралдық партиялардың тиiмдi саны 6,3% болса, ал парламенттiк партиялардың тиiмдi саны 3,4% құрайды.
Электоралдық партиялар саны мен жалпы партиялар санының арасында алшақтық көп еместiгiне қарамастан, жалпы партиялар санымен парламенттiк партиялардың тиiмдi саны ара- сындағы алшақтық жоғары.
Бұл, бiздiңше, сайлау жүйесiндегi кемшiлiктер- мен байланысты.
Мысалы, партиялық тiзiм бойынша сайланатын депутат- тық мандаттың аздығы, партиялар үшiн 7 % кедергiнiң жоғарылығы және т.б.
Келесi 2004 жылы қыркүйек айында өткен Парламент Мәжiлiсiне депутаттарды сайлау нәтижесi бойынша электоралдық партиялардың тиiмдi саны 2,4% құраса, ал парламенттiк партиялардың тиiмдi саны 2,1 % құрайды.
2007 жылғы Парламент Мәжiлiсiне депутаттарды сайлау нәтижесi бойынша электоралдық партиялардың тиiмдi саны 1,29% құраса, ал парламенттiк партиялардың тиiмдi саны 1,29 % құрайды.
2012 жылғы Парламент Мәжiлiсiне депутаттарды сайлау нәтижесi бойынша электоралдық партиялардың тиiмдi саны 1,5% құраса, ал парламенттiк партиялардың тиiмдi саны 1,47% құрайды.
2016 жылғы Парламент Мәжiлiсiне депутаттарды сайлау нәтижесi бойынша электоралдық партиялардың тиiмдi саны 1,45% құраса, ал парламенттiк партиялардың тиiмдi саны 1,45 % құрайды.
Ендi 1999 жылғы сайлау нәтижелерiмен 2004 ж., 2007 ж., 2012 ж., 2016 ж. нәтижелердi салыстырғанда электоралдық партиялардың тиiмдi саны 6,3%-тен 2,4%-ке, одан 1,29%-ға, 1,5%, 1,45%-ке дейiн, ал парламенттiк партиялардың тиiмдi саны 3,4%-тен 2,1%-ге, одан 1,29%-ға, 1,47%, 1,45%-ке дейiн төмендегенiн көруiмiзге болады.
Мұндай нәтижеге 2007 жылғы сайлау принциптерінің (пропорционалдық негізде) өзгеруі алып келді.
Пропор- ционалдық жүйемен салыстырғанда аралас жүйе бойынша өткізілген сайлаулар да партиялардың парламенттік саясатқа араласу мүмкіндігінің жоғары болғанын көреміз.
Сондай-ақ күшті президенттік билік жағдайындағы пропорционалдық жүйеде партияаралық бәсекелестік төмендеп, басым партияның билігі күшейеді.
Электоралдық қатысу деңгейі, бәсекелестік деңгейі,  демократияландыру индексі.
Сайлау нәтижелерін тағы басқа қырынан талдап көрелік.
Бiз өз зерттеуімізде Қазақстандағы демократия деңгейін анықтау үшін зерттеушi Т.Ванханеннiң демократияландыру индексiн басшылыққа алдық, себебі ол Р.Даль тұжырымына сүйене отырып саяси жүйенің демократия- лану деңгейін анықтау үшін саяси бәсекелестiк пен саяси қатысу сияқты көрсеткiштерді, өлшемдерді негізге алады.
Т.Ванханен оны демократияның пайда болуын және ол үдерістің қоғамдағы билік ресурстарын бөлуден тәуелділігін зерттеу үшін әзірлеген.
Ол заманауи демократиялық қоғамдарда саяси билік халықтан тәуелді деген болжамды ұстанады.
Демократияландыру индексiн анықтай отырып, Т.Ванханен саяси жүйелердi демократиялық, жартылай демократиялық және демократиялық емес деп жiктейдi.
Т.Ванханен бiрiншi индикатор – бәсекелестiк деңгейiн (К) парламенттiк немесе президенттiк сайлаулар кезiндегi кiшiгiрiм және оппозициялық партиялар жинаған дауыс бөлiгiмен анықтайды.
Бұл бөлiк жүзден өкiметтiк партия жинаған дауыс пайызын алып тастау арқылы есептеледi.
Екiншi индикатор – электоралдық қатысу деңгейiн (У) сайлауға қатысқан тұрғындар бөлiгi ретiнде анықтайды.
Пайыздық бөлiк тұрғындардың сайлау құқы бар санымен емес, жалпы тұрғындар санымен есептеледi.
Мiнеки, осы екi индикатор негiзiнде Т.Ванханен демократияландыру индексiн есептеудi ұсынады.
Т.Ванханеннiң демократияландыру индексiн есептеу формуласы келесi: ИД=К´У/100 (Сморгунов, 1999: 149, 226).
Сонымен, демократиялық саяси жүйелер үшiн электоралдық бәсекелестiк деңгейi – 30% және одан жоғары, электоралдық қатысу деңгейi 15% және одан жоғары, демократияландыру индексi 5% жоғары болуы тән.
Жартылай демократия үшiн электоралдық бәсекелестiк – 20-30%, электоралдық қатысу – 10-15%, ал демократияландыру индексi – 2-5 құрайды.
Ал бұл деңгейден төмен көрсеткiштер саяси жүйенiң демократиялық емес екендiгiн көрсетедi.
Біз өз талдауымызда 1999, 2004, 2007, 2012, 2016 жылдардағы Қазақстан Республикасының Парламент Мәжілісіне сайлаулардың  қорытындылары мен сабақтарын алдық.
Себебі, дәл осы 1999 жылы Сайлау туралы заңға өзгеріс енгізілген болатын, оған сәйкес Парламент Мәжілісінің құрамы пропорционалдық сайлау жүйесі бойынша сайланатын 10 депутаттық ман- датқа кеңейтілді.
7 пайыздық кедергіні еңсерген партия ғана Парламент Мәжілісіне өз өкілдерін өткізуге құқылы болды.
Сонымен, 1999, 2004, 2007, 2012, 2016 жылдардағы Парламент Мәжілісіне сайлаулардың қорытындыларының негізінде электоралдық бәсекелестiк, электоралдық қатысу, Қазақстандағы демократияландыру индексiн анықтап көрелiк.
1999 жылғы Парламент Мәжiлiсiне сайлау нәтижелерi бойынша бәсекелестiк деңгейi – 31,26%, электоралдық қатысу деңгейi – 35%, ал демократияландыру индексi – 10,94% құрайды.
Кезектi 2004 жылғы күз айында өткен Парламент Мәжiлiсiне сайлау нәтижелерiне келетiн болсақ, онда бәсекелестiк деңгейi – 20,94%, электо- ралдық қатысу деңгейi – 32%, демократияландыру индексi – 6,6% құрайды.
Басқаша айтқанда, Ванханеннің демократияландыру индексі бойынша жоғарыда көрсетілген сайлаулар нәтижелерін талдауға сүйенсек Қазақстан- ды демократиялық елге жатқызуға болады.
Бірақ бiз электоралдық қатысу деңгейiнiң жоғары болғанына қарамастан электоралдық бәсекелестiк дең- гейiнің төмен болып отырғанына аса назар аударымыз керек.
Парламент Мәжілісіне 2007 жылғы, сондай-ақ 2012 жылғы, 2016 жылғы сайлаулар нәтижелеріне 2007 жылы Конституцияға енгізілген өзгерістер ықпал еткені күмән тудырмайды.
Мәжілісті қалыптастырудың жаңа тәртібі енгізілді: 107 депутаттың 98 партиялық тізім бойынша жалпыұлттық сайлау округінен пропорционалдық негізде, ал 9 депутат Қазақстан халқы Ассамблеясынан сайланады.
Осы жаңа тәртіп электоралдық бәсекелестік пен елдің демократияландыру индексіне әсер етпей қоймады.
2007 жылғы сайлау нәтижелері электоралдық қатысу деңгейінің (40,54%) жоғары болғанына қарамастан электоралдық бәсекелестік деңгейі 11,59% дейін, ал демократияландыру индексі – 4,7% дейін төмендегенін көрсетті.
Осылайша, Қазақстан жартылай демократиялық елдер қатарына кірді.
2007 жыл тәуелсіз Қазақстан тарихында саяси жаңару жылы, әрі Қазақстанның 2010 жылы ЕҚЫҰ төрағалық ету туралы шешімнің қабылданған тарихи жыл екенін де ұмытпауымыз қажет.
Дәл осы шешім, біздің ойымызша, еліміздегі демократиялық үдерістерді одан әрі тереңдетіп дамытуға себепкер болды.
2009 жылы "Қазақстан Республикасындағы саяси партиялар туралы" заңға енгізілген түзетулер мен толықтырулар саяси аренадағы жағдайдың қалыптасуына ерекше мән берді.
Олар саяси партиялар қызметінің ұйымдық- құқықтық қырларын жетілдіруге, қазақстандық қоғамдағы демократиялық үдерістерді дамытуға және әлемдік талаптарға сай келетін саяси жүйені қалыптастыруды қамтамасыз етуге бағытталған болатын.
Айта кеткен жөн, Заңды жүзеге асыру оң нәтижелерін берді.
Бұл Парламент Мәжілісіне 2012 және 2016 жылдардағы сайлаулар нәтижелерінен байқалады.
2012 жылғы Парламент Мәжілісіне сайлау нәтижелеріне сүйенсек электоралдық қатысу –42% дейін, электоралдық бәсекелестік – 23% дейін, ал ал демократия- ландыру индексі – 9,6% дейін көтерілді.
2016 жылы электоралдық қатысу – 43% дейін көтерілсе, ал электоралдық бәсекелестік – 17,48% дейін, демокра- тияландыру индексі – 7,5%% дейін төмендегенін байқаймыз.
Қорытынды.
Біз сандық зерттеулер арқылы электоралдық партиялар- дың тиiмдi саны мен парламенттiк партиялардың тиiмдi санын, партиялардың саяси үдерістегі рөлін анықтадық.
Әрине, мұндай зерттеулер шынайы жағдайды бермеуi де мүмкiн.
Дегенмен, ол ресми тiркелген барлық саяси партиялар саяси жүйеге енгенiмен, олардың сайлау үдерiсi мен парламенттен орын алу барысында шынайы саяси актор ретiндегi санының күрт төмен- дейтiнiн дәлелдеуге мүмкiндiк бередi.
Саяси партиялар қоғамның белгiлi бiр топтарының өкiлдерiнiң мүддесiн бiлдiретiн, оны жүзеге асыруға тыры- сатын топ екенiн ескерсек, онда парламенттiк партиялардың тиiмдi санының азаюы, өз кезегiнде, белгiлi бiр әлеуметтiк топтардың парламентте өз өкiлдерiнсiз қалып отырғанын көрсетедi.
Жалпы дамыған демократиялық елдермен салыстырғанда Қазақстанда электоралдық қатысу деңгейi өте жоғары.
Бiрақ бұл, біздің ойымызша, кеңестік заман сарқыншағымен байланысты.
Қазақстан азаматтары әлі де болса тәуелділік мәдениетінен арыла алмай келеді.
Екінші жағынан, электорал- дық бәсекелестік деңгейі төмен болса, электоралдық қатысу деңгейі де, демократияландыру индексі де әлсіз болады.
Мысалыға, 1999 жылы бәсекелестік деңгейі 31,26% болғанда, демократияландыру индексі де бір- шама жоғары болды – 10,94%.
2004 жылғы сайлауда бәсекелестік деңгейі 20,93% төмендегенде тиісінше демократияландыру индексі де 6,6% дейін төмендеді.
2007 жылмен салыстырғанда (11,59%) 2012 жылы электоралдық бәсекелестік 23% дейін, тиісінше демократияландыру индексі 4,7-9,6% дейін көтерілді.
Қызықты жағдай қалыптасып отыр: саяси бәсекелестік төмен болғанына қарамастан "саяси қатысу" жоғары.
Әрине, бұл биліктің "қатысуынсыз" мүмкін емес.
Қорытындылар болсақ, демократия өміршең болу үшін азаматтардың саяси белсенділігі мен саяси бәсекелестік ауадай қажет.
Тарихи тәжiрибе демократияға өту барысында саяси бәсекелестiк саяси қатысудың негiзiн құраған жағдайда сәттi, ал, саяси қатысу саяси бәсекелестiктен басым болған жағдайда демократияға өтудiң сәтсiз болатындығын дәлелдеп отыр.
Әрине, ХХ ғасырдың 90 жылдарындағы трансформациялар демократияға өтудің саналуан жолдарын көрсетті.
Бұған қарамастан, біз саяси бәсеке- лестік пен саяси қатысу сияқты демократияның маңызды сипаттарының кезектілігі (қатар немесе әртүрлi уақытта дамуы) мәселесiне ерекше көңіл аударуымыз керек.
Сондықтан еліміздегі демократия тарихы келте болмас үшін ашық саяси бәсекелестік пен көптеген бәсекеге қабілетті партиялар, партияаралық бәсекелестік қажет.
ДЕПУТАТ САЙЛАУШЫЛАРЫНЫҢ СЕНІМІН АҚТАМАСА, ОНЫ ЛАУАЗЫМЫНАН БОСАТУҒА БОЛАДЫ
ЕСІМЖАН НАҚТЫБАЙэ
ҚР Мемлекеттік хатшысы Ерлан Қарин бір мандатты сайлау оркугтерінің не үшін енгізілетінін түсіндірді, деп хабарлайды ҚазАқпарат тілшісі.
"Бір мандатты сайлау округтері енгізіледі.
Яғни, саяси партиялармен қатар Мәжіліске және облыстық мәслихаттарға партияға мүше емес депутаттар сайлана алады.
Ал қалалық және аудандық мәслихат депутаттарын түгелдей бірмандаттық округтер арқылы сайлау жоспарланып отыр.
Бұл өзгеріс сайлаушыларға не береді?
Біріншіден, қазір азаматтардың көбі мәслихаттағы өз депутаттарын танымайды.
Өйткені олар партиялық тізім бойынша сайланады.
Енді азаматтар сайлауда өзі қалаған партияға ғана емес, нақты кандидатқа дауыс бере алады.
Тіпті өз кандидатын да ұсына алады.
Сол арқылы депутаттардың сайлаушылар алдындағы жеке жауапкершілігі артады", - деді Ерлан Қарин Youtube арнасында жарияланған референдум туралы роликте.
Оның пайымынша, бір мандаттан сайланған депутаттар өз сайлаушыларын толғандыратын мәселелерді шешу үшін барын салуға мәжбүр болады.
"Мұндай мәселелер көп.
Атап айтқанда, жол жөндеу, таза сумен қамтамасыз ету, жаңа мектеп немесе аурухана салу, жастарды жұмыспен қамту сияқты түйткілдер жиі көтерілетіні жасырын емес.
Оның бәрі барынша шұғыл және сапалы шешіледі.
Сондай-ақ сайлаушыларға бір мандатты округ бойынша сайланған депутаттарды кері қайтару құқығы беріледі.
Бұл – жаңа механизм.
Егер депутат сайлаушыларының сенімін ақтамаса, жұмысын тиімді атқармаса, оның өкілеттік мерізімі аяқталуын күтпестен, лауазымнан босатуға болады.
Осылайша Мәжілістің де, мәслихаттардың да депутаттары өз сайлаушыларының, яғни, сіздердің алдарыңызда тікелей жауапты болады", - деді Мемлекеттік хатшы.
Оның айтуынша, Конституциялық Кеңестің орнына құрылатын Конституциялық сот қабылдаған шешімге ешкім шағым келтіре алмайтын болады.
САЙЛАУ ЖҮЙЕСІНЕ ҚАНДАЙ ӨЗГЕРІСТЕР ЕНГІЗІЛЕДІ - САРАПШЫЛАР ПІКІРІ
ВЕНЕРА ЖОЛАМАНҚЫЗЫ
Саяси жаңғырудың басты мақсаты – азаматтардың мемлекетті басқару ісіне қатысуын арттыру болса, бұл сайлау үдерісі арқылы жүзеге асады.
Мемлекет басшысы Қасым-Жомарт Тоқаев "Жаңа Қазақстан: жаңару мен жаңғыру жолы" Жолдауында еліміздің сайлау жүйесін жаңа өзгерістер күтіп тұрғанын айтқан еді.
Онда пропорционалды және мажоритарлық сайлау жүйесін қатар қолдану ұсынылды.
Осы орайда, сайлау жүйесінде болатын өзгерістер жөнінде сарапшылардың пікірін білген едік.
Толығырақ ҚазАқпарат сарапшысының материалынан оқи аласыздар.
Аралас сайлау жүйесінің мүмкіндіктері Мемлекет басшысы Қасым-Жомарт Тоқаев Жолдауында саяси жаңғырудың басты мақсаты – азаматтардың мемлекетті басқару ісіндегі рөлін арттыру екенін атап өтті.
Осыдан тура 15 жыл бұрын конституциялық реформа аясында Мәжіліс депутаттары пропорционалды жүйемен сайланса, 2018 жылдан бастап мәслихат депутаттары да осы үлгімен сайлана бастады.
Ел Президенті бұл қадамдар еліміздегі партиялық жүйені дамытуға тың серпін бергенімен, кері тұстары да байқалғанын жеткізді.
Осы орайда, ол аралас сайлау жүйесін енгізуді ұсынды.
Яғни, бұдан былай Мәжілістің депутаттық корпусының 70%-ы - пропорционалдық, 30%-ы - мажоритарлық тәсілмен жасақталатын болады.
Мемлекет басшысының айтуынша, бұл жергілікті жерде бәсекелі саяси орта қалыптастырып, елдің алдында беделді, жаңа тұлғалардың саясатқа келуіне жол ашпақ.
Ол өз сөзінде: "Партияда жоқ азаматтар Мәжіліске ғана емес, жергілікті өкілді органдарға да сайлана алмайтын болды.
Соның салдарынан халықтың сайлау науқанына қызығушылығы күрт төмендеді.
Сайлауды керек қылмайтын адамдардың қатары көбейді.
Олар өздерінің дауысы маңызды екеніне, ел өмірін жақсартуға ықпал ете алатынына сенбейтін болды.
Ашығын айтсақ, қазір жұрт депутаттарды аса тани бермейді.
Осындай жағымсыз жайттарды ескере отырып, мен аралас сайлау жүйесіне көшуді ұсынамын.
Сол кезде барлық азаматтардың құқығы толық ескеріледі", - деген еді.
Осы тұста қазіргі қолданыстағы сайлау жүйесі, сондай-ақ аралас сайлау жүйесінің мүмкіндіктері жөнінде біз пікірін білген сарапшының бірі - Қазақстандық қоғамдық даму институтының сарапшысы Динара Қамзанова.
Оның сөзінше, аралас сайлау жүйесіне көшу - уақыт талабы.
Бұл қадам мемлекеттің институционалдық тұрақтылығын жаңғыртуға септігін тигізеді.
"Мажоритарлық тәсілде ешқандай партияға кірмейтін, бірақ сайлауға қатысып, көп дауыс жинаған кандидат жеңеді.
Осылайша, Парламенттің төменгі палатасына жаңаша көзқарастағы, жергілікті тұрғындар таңдаған және аймақтың барлық проблемаларына қанық депутат сайланады.
Жалпы аралас сайлау үлгісі азаматтардың саяси белсенділігін арттырып, еліміздің жаңғыру үдерісін ілгерілетеді деп сенемін", - деді Динара Қамзанова.
Әлеуметтану ғылымдарының кандидаты, ЕҰУ доценті Рамазан Саттарұлының пайымынша, мажоритарлық және пропорционалды жүйенің қатар болуы партия тізімі бойынша сайлағаннан едәуір дұрыс.
Десе де ол депутаттық корпустың тең болуы керегін алға тартады.
"Аралас сайлау жүйесінің нәтижесінде алғашқы кезекте паритет сақталады.
Қазіргі кезде партиялық тізіммен кімді сайлағанымызды білмей жатамыз.
Мәжілістің депутаттық корпусының пропорционалдық және мажоритарлық тәсілмен жасақталуы 50 пайыздан екеуі тең болуы керек.
Жалпы менің ұсынысым толықтай мажориталық жүйеге көшу керек деп санаймын", - деді Рамазан Саттарұлы.
Айта кететін жайт, аралас сайлау жүйесі саяси партиялардың рөлін кемітпейді.
Қоғамның басты институттарының бірі ретінде қала береді.
Керісінше, оларды дамыту мүмкіндіктері кеңейді.
Алдымен тіркеу рәсімі жеңілдейді.
Президент партияны тіркеу шегін 4 есеге төмендетуге пәрмен берді.
Яғни, 20 мыңнан 5 мың адамға азаяды.
Өңірлердегі өкілдер саны 600-ден 200 адамға дейін төмендейді.
Ал партия құру үшін бастамашыл топтың ең төменгі саны үштен бірге қысқарды.
1000-нан 700 адамға дейін.
Кандидаттар қалай іріктеледі?
Сондай-ақ Мемлекет басшысы Жолдауда сенім мандатына ие болған депутаттарға жоғары жауапкершілік жүктелетінін ескертті.
Сарапшы Динара Қамзанова мажоритарлық жүйе бойынша әрбір аймақ Мәжіліске кемінде бір белсенді депутатын сайлай алатынын атап өтті.
Сонымен қоса аудандар мен облыстардағы сайлау толығымен мажоритарлы тәсілмен өтетінін еске салып, онда кандидаттар қалай іріктелетініне тоқталды.
"Есептей келсек, 69 депутат партия тізімімен, 29 депутат мажоритарлы жүйемен жасақталады.
Осылайша, мажоритарлық жүйе бойынша әрбір аймақ Мәжіліске кемінде бір белсенді депутатын сайлай алады.
Мұндай аралас тәсілмен сайлау өткізу облыстар мен республикалық маңызы бар қалалардағы мәслихаттарға да енгізілетін болады.
Ал аудандар мен қалалардағы сайлау тек мажоритарлық тәсілмен өтеді.
Кандидаттар өз-өзін ұсыну арқылы іріктеледі", - деді ол.
Мамандардың сөзінше, қазір әлемде түрлі гибридті қауіптер, оның ішінде сайлау технологияларын қолдану арқылы жасалатын қатерлер көбейіп келеді.
Осы және басқа да жайттарды ескере отырып, елімізде өтетін сайлауларға шетелдің араласуына қандай да бір мүмкіндік бермеу үшін заңнамалық деңгейде нақты шаралар қабылдау керегін Президент Жолдауында баса айтып өтті.
Сонымен қоса аумақтық сайлау комиссияларының жұмыс тәсілін қайта қарау қажеттігін айтып, кандидаттардан бастап байқаушылар мен БАҚ-қа дейін, сайлау науқанына қатысушылардың қаржылық қызметі барынша ашық болуын қамтамасыз етуді тапсырды.
Электронды сайлау жүйесі Сондай-ақ Президент сайлаушылардың бірыңғай электронды базасын құру мүмкіндігіне тоқталып, бірқатар мемлекетте енгізілген дауыс берудің баламалы түрлері, яғни электронды, мерзімінен бұрын, қашықтан, көпкүндік дауыс беру тәсілдерін зерттеп, қажет болса біртіндеп енгізу керек екенін айтқан еді.
Сарапшы Динара Қамзанованың пікірінше, мұндай балаламалы тәсілдерді де көру керек, алайда бұған дейін электронды сайлау жүйесін енгізген бірқатар мемлекетте техникалық қате кеткен, сондықтан мұны толықтай зерттеу қажет.
"Сайлаудың әділ өтуі үшін негізгі фактор халықтың сайлауға деген қызығушылығы, белсенділігі және халықаралық бақылаушылардың көптеп қатысуы.
Сондықтан халық өзіне керек билікті таңдау үшін өзгерісті өзінен бастап, сайлауға белсенді түрде қатысуы керек деп санаймын.
Әлемде электрондық сайлау тәсілін қолданған елдерде біраз техникалық қателіктер болған.
Оны біздің мамандар толықтай зерттеп, біртіндеп енгізеді деп сенемін", - деді ол.
Оған қоса әлеуметтану ғылымдарының кандидаты Рамазан Саттарұлы әділдікті қамтамсыз ету үшін сайлау учаскелері мен орталық сайлау комиссияларының ашықтығы маңызды екенін атап өтті.
"Сайлау жүйесіндегі әділдікті қамтамсыз ететіндер орталық, аумақтық, округтік, учаскелік комиссиялар.
Олардың жұмысында адалдық пен ашықтық болмай әділ сайлау болмайды.
Ал сайлау жүйесіндегі электронды формат деген әрине жаңашылдық, қаржыны және уақытты үнемдеу деп іске қосуға болады.
Десек те кез келген электрондық жүйенің қауіп-қатерлері мол екенін ұмытпаған жөн", - дейді әлеуметтанушы.
Қорытындылай келе, енді сайлау науқаны кезінде әлеуметтік желіде үгіт-насихат жүргізуге заң бойынша рұқсат беріледі.
Байқаушылардың қызметі заңмен реттеледі.
Аумақтық сайлау комиссияларының жұмыс тәсілі қайта қаралады.
Жолдауда жүктелген міндеттерді орындау мақсатында 10 негізгі бағыттан тұратын Жалпыұлттық жоспар да әзірленді.
Мемлекет басшысы Жолдауды іске асыру жөніндегі іс-шаралар туралы Жарлыққа қол қойғанын да атап өткен жөн.
ӘКІМ САЙЛАУЫ – 2021
АЗАТТЫК РАДИОСЫ
Дауыс беру аяқталды.
Соңғы мәлімет жоқ, ОСК сайты үнсіз
Осы уақытта Қазақстанның барлық аймағындағы, соның ішінде астанада бір сағат артта жатқан батыс облыстарындағы сайлау учаскелері жабылды.
Ауыл, кент, ауылдық округ және аудан деңгейіндегі қала әкімдерін сайлау аяқталды.
Орталық сайлау комиссиясының сайтында 25 шілде күні әкімдер сайлауы туралы бірде-бір ақпарат жарияланған жоқ.
Дауыс беру көрсеткіштері туралы аймақтағы әкімдіктердің сайттары хабарлап отырды.
Журналист сайлау учаскесінен күштеп шығарылды
Жамбыл облысындағы ауылдардың бірінде сайлау учаскеден ақпарат таратқан журналист Мият Кәшібай учаскеден мәжбүрлі түрде шығарылды.
Бұл туралы журналистің өзі Азаттық тілшісіне хабарлады.
Мият Кәшібайдың айтуынша, ол бүгін, яғни 25 шілдеде таңертең Шу ауданы Өндіріс ауылдық округының орталығы Абай ауылындағы N436 сайлау учаскесінен ақпарат тарату үшін барған.
БАҚ өкілі ретінде құжаттарын тіркеп, жағдайды бақылаған.
Ол Facebook желісінде сайлау учаскесіндегі жағдайдан хабар тарата бастағаннан кейін комиссия өкілдерінің өзіне шүйліге бастағанын байқаған.
Пост салғаннан кейін олар журналистік тапсырмама шүйлікті.
Мен құжатты көрсеттім.
Одан кейін отыра беріңіз деді.
Бұдан соң тағы бірнеше пост салдым.
Сол кезден бастап маған басқаша шүйліге бастады.
Сағат бірлер шамасында менен ПТР-тест сұрады.
Мен қаулыны көрсетуді сұрадым.
Олар қаулыны шығарып әкелді.
Олар менен басқа бақылаушылардың ПТР-тестін тексермеген екен.
Мен айтқаннан кейін барып тексере бастады, – дейді Мият Кәшібай.
Оның сөзіне қарағанда, сағат түскі 1.
30 шамасында комиссия өкілдері "сіздің мұнда отыруыңыз заңсыз" деп оны қуа бастаған.
Сол кезден бастап тікелей эфирге шықтым дейді журналист.
Ол таңертең бақылаушылардың ПТР-тестін тексермей учаскеге кіргізген комиссия өкілдерінің өзі кінәлі деп санайды.
"Олардың маған шүйлігуіне журналистік әрекетім түрткі болды" дейді Мият Кәшібай.
Егер менің әрекетім заңсыз болса, мені кіргізген сіздер ғой дедім.
Мен сонда ол жерде 5-6 сағат заңсыз отырған болып шығамын ғой.
"Сіздер өз әрекеттеріңізге жауап беріңіздер" дедім.
Олар біз "білмей қалдық" дейді.
Бір-екі рет ескерту жасады.
Жазбаша ескерту жасады.
Мен актімен келіспеймін, мен де қарсы уәж актісін толтырамын дедім.
Бұдан соң полиция қызметкерлері шақырды.
Олар мені мәжбүрлі түрде сыртқа шығарды, – дейді Мият Кәшібай.
Азаттық тілшісі журналистер ПТР тест талап еткен сайлау комиссиясының өкілі Төрехан Азаматовқа хабарласқанмен оның телефоны сөндірулі тұрды.
"Әділ сөз" қорының заңгері Ғалия Әженованың пікірінше, нақты жағдайда сайлау учаскесінің өкілдері бақылаушыларды әу бастан тексермей, заңды бұзып отыр.
Бұл жерде сайлау учаскесінің өкілдері журналисті залдан шығарудың амалын іздеп, тапқандағысы сол ПТР тест болып отыр ғой.
Олар ПТР-тесті таңертең сұрауы керек еді.
Журналист учаскедегі жағдайды баяндағаннан кейін оның әрекетіне солайша реакция танытып отыр.
Бұл жерде сайлау учаскесінің өкілдері неге жұрттың бәрін әу бастан тексермеген?
Неге түс кезінде кенеттен журналисті тексерді?
деген заңды сұрақтар туындайды, – дейді заңгер.
Мият Кәшібайдың айтуынша, аталған сайлау учаскесінде 886 сайлаушы тіркелген.
Кешке дейін 330-дан астамы дауыс берген.
Бұған дейін ресми орындар күндізгі сағат 2-дегі жағдай бойынша Жамбыл облысы сайлауға қатысу белсенділігі бойынша Қазақстанда бірінші орында тұр деп мәлімдеген еді.
ӘКІМ САЙЛАУЫ ҚАНДАЙ ТӘРТІППЕН ӨТЕДІ
KAZINFORM
25 шілдеде еліміздің бірқатар өңірінде әкімдердің сайлауы басталады.
Сайлаудың бұл түрі елді демократияландыруға бағытталған, халықтың еркін ескеріп, таңдау жасау құқығын беруді көздейтін маңызды бетбұрыс болады деген үмітпен қолға алынып отыр, деп хабарлайды ҚазАқпарат.
Енді бір аптадан кейін, нақтырақ айтсақ, 14 шілде күні жергілікті уақытпен сағат 18:00-де аудандық маңызы бар қалалардың, ауылдардың, кенттердің, ауылдық округтердің 730 әкімін сайлауға түсетін үміткерлер үгіт-насихат жұмыстарын бастайды.
Заңға енгізілген өзгертулер мен түзетулер бойынша, бұл шара 24 шілде сағат 0.00-ге дейін жалғасады .
Президенттің саяси мәселелер жөніндегі көмекшісі Ерлан Қарин бұл сайлау Мемлекет басшысы ұсынған саяси реформалардың екінші және үшінші пакеттерінің аясында іске асып жатқанын айтып жүр.
Расымен де, Президент Қасым-Жомарт Тоқаевтың "Қазақстан Жаңа нақты ахуалда: іс-қимыл уақыты" атты Жолдауында 2021 жылдан бастап ауыл әкімдерінің тікелей сайлуын өткізу туралы тапсырма берілген болатын.
Жергілікті басқару мен өзін-өзі басқаруды реформалау бірқатар стратегиялық міндеттерді шешуге бағытталлып отыр:
-біріншіден, жергілікті өзін-өзі басқару органдарын сайлауды ашық мемлекеттік басқару қағидаты ретінде енгізу және "Халық үніне құлақ асатын мемлекет" тұжырымдамасын іске асыру,
-екіншіден, азаматтардың ауылдық аумақтарды дамытуға және жергілікті маңызы бар мәселелерді шешуге қатысу мүмкіндігін кеңейту,
-үшіншіден, атқарушы және заңнамалық өкілеттіктерді төменгі деңгейге кезең-кезеңімен беру,
-төртіншіден, ауыл әкімдерін тікелей сайлау кезінде партиялардың өкілеттіктерін кеңейту арқылы саяси бәсекелестікті дамыту.
Үкімет Президент Жолдауын іске асыру жөніндегі жалпыұлттық жоспардың 139 және 140-тармақтары бойынша аудандық маңызы бар қалалардың, ауылдардың, кенттердің, ауылдық округтердің әкімдерін тікелей сайлауды енгізу жөніндегі заң жобаларын әзірлеп шықты.
Осылайша 24 мамырда Мемлекет басшысы "Қазақстан Республикасындағы сайлау туралы "Қазақстан Республикасының Конституциялық заңына өзгерістер мен толықтырулар енгізу туралы" ҚР Конституциялық заңының, "Қазақстан Республикасының кейбір заңнамалық актілеріне сайлау мәселелері бойынша өзгерістер мен толықтырулар енгізу туралы" Заңның жаңартылған нұсқаларына қол қойды.
Құжатқа Презиенттің тапсырмасы бойынша "Қазақстан Республикасындағы сайлау туралы" Конституциялық заңға Парламент Мәжілісін сайлау кезінде саяси партиялардың өту шегін 7% -дан 5%-ға дейін төмендету, сондай-ақ барлық деңгейдегі сайлау бюллетеньдерінің нысандарына "Бәріне қарсымын" деген баған енгізу жөніндегі ережелер жаңадан енгізілді.
"Бәріне қарсымын" деген бағаны бар бюллетеньдер біз айтып отырған әкімдердің тікелей сайлауында алғаш рет қолданысқа енгелі отыр.
Ресми статистика бойынша, Қазақстан халқының 40%-дан астамы ауылдық елді мекеннің тұрғыны ретінде тіркелген.
Яғни ауылдық аумақтарды басқарудың тиімді тетігін қалыптастыру ісіне Қазақстан азаматтарының 40%-дан астамы атсалыспақ.
Жоғарыда аталған заң бойынша ауылдық аумақтардың 2 346 әкімі бұдан былай тікелей сайлау арқылы анықталуы тиіс.
Биыл соның 775-і өз тағдырын айқындайды.
Заң бойынша аталған санатқа жататын әкімдердің сайлауына кандидат ұсынудың мынадай тәртіптері бар:
- саяси партиялар өз мүшелері арасынан үміткер ұсына алады,
- тиісті сайлау округінде тұратын сайлаушылардың кемінде 1%-ының қолын жинаған адам өзін-өзі ұсыну тәртібімен сайлауға түсе алады,
- егер ұсыну мерзімінің соңына екіден кем кандидат ұсынылса, аудан (облыстық маңызы бар қала) әкімі үміткер ұсына алады.
Сайлау науқанының мерзімдері мен кезеңдері былайша белгіленген:
Сайлау науқанының жалпы мерзімі – 30 күн.
Ал іс басындағы әкімнің өкілеттік мерзімі аяқталған жағдайда сайлау 40 күн бұрын жарияланады және жұмыс істеп тұрған әкімнің өкілеттік мерзімі аяқталғанға дейін 10 күн бұрын өтуі тиіс,
Іс басындағы әкімнің өкілеттігі тоқтатылған жағдайда сайлау әкімнің өкілеттігі мерзімінен бұрын тоқтатылған күннен бастап бір ай ішінде тағайындалады және тағайындалған күнінен бастап 30 күн ішінде өтуі тиіс.
Кандидаттарды ұсыну сайлау жарияланғаннан кейінгі келесі күні басталып, сайлау күнінен 15 күн бұрын аяқталады.
Яғни, тағайындау мерзімінің ұзақтығы 14 күнге жетуі мүмкін.
Осы уақыт ішінде кандидат тіркеуге қажетті құжаттарды жинаумен айналысады.
Кандидаттарды тіркеу сайлау күнінен 10 күн бұрын аяқталады.
Осы кезеңде аумақтық сайлау комиссиясы ұсынылған құжаттардың дұрыстығын тексереді.
Сайлау күнінің алдындағы соңғы онкүндікте үгіт-насихат іс-шаралары және сайлаудың өзіне дайындық жүзеге асырылады.
Сайлау өткізілгеннен кейін үш күн ішінде қорытынды шығарылады, жеті күн ішінде сайланған әкімді тіркеу жүзеге асырылады.
Бұл ретте сайланған әкімнің өкілеттігі оны тиісті аумақтық сайлау комиссиясы тіркеген кезден басталады.
Алдағы сайлауды үйлестіретін сайлау комиссияларының өкілеттіктері де нақтыланған.
Сайлауды тағайындауға, кандидаттарды ұсынуға және тіркеуге байланысты негізгі сайлау іс-шараларын аудандық (қалалық) аумақтық сайлау комиссиялары жүзеге асырады.
Дауыс беру күніне байланысты сайлау рәсімдерін учаскелік сайлау комиссиялары іске асырады.
Облыстық аумақтық сайлау комиссияларына заңдылықтың сақталуын бақылау, сондай-ақ қаржылық, материалдық-техникалық және әдістемелік қамтамасыз ету мәселелері жүктелген.
Орталық сайлау комиссиясы сайлау заңнамасының біркелкі қолданылуын, аумақтық сайлау комисисялары қызметінің "Сайлау туралы" заңнама талаптарына сәйкестігін бақылауды, сондай-ақ науқанды жалпы әдіснамалық сүйемелдеуді жүзеге асырады.
Кандидат төлейтін сайлау жарнасының мөлшері ҚР заңнамасында белгіленген ең төменгі жалақының бір еселенген мөлшерінде тең – 42 500 теңге.
АУЫЛ ӘКІМДЕРІН САЙЛАУ – ЕЛ ТАРИХЫНДАҒЫ МАҢЫЗДЫ ДЕМОКРАТИЯЛЫҚ ҚАДАМ
Сайлау мақсаты - ауыл тұрмысын түзеу.
Тікелей таңдау жасауға мүмкіндік алған ауыл халқы бүгінгі науқанда жоғары белсенділік танытып отыр.
Сирожиддин Гулбоев – Шығыс Қазақстан облысындағы Герасимовка ауылының тұрғыны.
Шаруа бұл сайлау аймақтың дамуына серпін береді деген үмітте.
Өйткені елі сайлаған әкім әлеуметтік алдындағы жауапкершілікті сезініп, туған жердің қажеттілігіне көңіл аударуға тиіс.
Сирожиддин Гулбоев Герасимовка ауылының тұрғыны: – Жаңа келген әкім біздің басты проблемамызды шешеді деп ойлаймын.
Біздің ауылдың ең басты проблемаларының бірі жол мәселесі,жолды жөндеп жарықтандыру мәселесін шешсе бірінші орында,екінші проблемамыз кішкене жастарға қолдау, өзімізден өсіп келе жатқан жастарды қолдау керек, ол дегеніңіз спорттық кружоктар ашылса көбірек.
Жалпы Шығыс Қазақстанда ауыл әкіміне 232 кандидат тіркелсе, соның 147-сі өзін-өзі ұсынған.
Саяси науқандағы сайлаушылардың белсенділігі жоғары.
Түс аумай жатып ауылдықтардың 50% дауыс беріп үлгерген.
Расымен, ауылының гүлденуін қалайтын тұрғындар әкімді таңдауда шет қалуы екіталай.
Ұлттық қоғамдық сенім кеңесінің мүшесі Александр Даниловтың пікірінше, саяси тұрғыдан үн қосып, ауыл тіршілігін жандандырғысы келетін жастар үшін бұл тамаша мүмкіндік.
Александр Данилов Ұлттық қоғамдық сенім кеңесінің мүшесі: – Ауылдағы коммуникациялық процесс басқаша өрбіди.
Онда баспасөз ақпарат құралдары көп емес.
Есесіне өздерінің жергілікті пабликтері бар.
Дәл сол жерде жастар комментарий қалдырып, жоғары белсенділік танытып жатыр.
Егер басқа жағынан алып қарасақ, белсенді жастардың бірі сайлауда жеңсе бұл өзгелерге үлгі болмақ.
Яғни жастардың ауылға қайтып, өз күшін сынап көруге ынталандыра түседі.
Солтүстік Қазақстан облысында ауыл әкіміне кандидаттардың арасындағы ең жасы 27-де.
Бұл өңірде бір орынға үш кандидат таласып жатыр.
Яғни өңірде саяси науқанға қатысу үшін 214 үміткер тіркелген.
Маңызды шараның қорытындысы бойынша 71 әкім жаңадан сайланады.
Ал Батыс Қазақстан облысында саяси партия өкілдерінен гөрі өзін-өзі ұсынғандардың үлесі басым.
Мұндағы сайлауға 81 кандидат түсіп отыр.
Олардың бесеуі әйел Қорытындысы бойынша 31 ауылдық округтің әкімі анықталмақ.
Жақсығали Жүгінісов, Подстепное ауылының тұрғыны: – Жұмысты талап ете аламыз.
Өзіміздің білетінімізді, көргенімізді айтып, көмек ретінде айтамыз.
Жастар қазір бәрін үйрену керек қой, бәрін білу керек.
Негізі сайлауға түсіп жатқан жігіттердің барлығы да жақсы.
Ешқандай оларға нем жоқ.
Амандық болса, жақсы етіп жұмыс жасайды деп ойлаймын.
Жалпы, бүгін Қазақстан ғана емес, Орталық Азия елдері тарихында тұңғыш рет ауыл әкімдері сайланып жатыр.
Маңызды саяси науқанға немқұрайлы қарамай, халықтың белсенділік танытуы да сондықтан.
Демек, көпшілік демократияға қадам басып жатыр.
Азаматтардың сайлауға қатысып не үміткер ретінде өзін-өзі ұсынуы туған өлкенің тұрмысын түзетуге деген ізгі ниеті ғана емес, зор жауапкершілік.
Саясаттанушы Расул Жұмалы осылай дейді.
Расул Жұмалы, саясаткер: – Айналып келгенде кез келген демократия халықтың өзі билікті жүргізеді, өз тағдырын өзі шешеді, қоғамдық саяси істерге араласады деген алғышарт қой.
Тиісінше әкімдерді бұрынғыша тағайындамай, жергілікті халықтың өзі сайлай алу мүмкіндігі меніңше сол демократия, халықтың билік деген тұжырымға нақты қадам.
Айта кетерлігі, "Бәріне қарсымын" деген ұстанымды білдіруге жол ашық.
Бұл да демократиялық үдерістің бір көрінісі.
Әрі бүгінгі сайлаудың маңызы сол – халықтың саяси партияларға қатысты пікірін айғақтайды.
Яғни, партиялардың шалғайда атқарып жатқан жұмысына нағыз баға берер сәт.
Сонымен бірге өзін-өзі ұсынғандардың саяси беделі дәл осы науқанда анықталады.
Оған қоса халықтың саяси процестерге қатысты жалпы көзқарасын өлшеуге мүмкіндік бар.
НҰРЛАН ӘБДІРОВ ҚР ОРТАЛЫҚ САЙЛАУ КОМИССИЯСЫНЫҢ ТӨРАҒАСЫ БОЛДЫ
KAZINFORM
ҚР Президенті Қасым-Жомарт Тоқаевтың Жарлығымен Нұрлан Мәжитұлы Әбдіров ҚР Орталық сайлау комиссиясының Төрағасы лауазымына тағайындалды.
ҚазАқпарат бұл туралы Ақордаға сілтеме жасап хабарлайды.
Айта кетейік, Қ.Тоқаевтың тағы бір Жарлығымен Нұрлан Әбдіровтің Сенат депутаты ретіндегі өкілеттігі тоқтатылды.
Берік Имашев ҚР Орталық сайлау комиссиясы төрағасы қызметінен босатылғанын бұған дейін хабарлаған болатынбыз.
Н.Әбдіров 1961 жылғы 12 қаңтарда туған.
КСРО ІІМ Қарағанды жоғары мектебін, КСРО ІІМ Бүкілодақтық ғылыми-зерттеу институтының күндізгі адъюнктурасын (Мәскеу қ.), Дж.Маршалл атындағы Қауіпсіздік мәселелерін зерделеу жөніндегі Еуропалық орталықта басшылық құрамның 4 айлық курстарын (Германия) бітірген.
Заңгер-құқықтанушы.
Заң ғылымдарының докторы, профессор.
1982 жылдың қыркүйегінен 1997 жылдың маусымына дейін ІІМ Қарағанды жоғары мектебінде оқытушылық қызмет атқарды.
1997 жылғы маусымнан 2000 жылғы мамырға дейін — Қазақстан Республикасының Есірткіні бақылау жөніндегі мемлекеттік комиссиясының хатшысы.
2000 жылғы мамырдан 2002 жылғы қыркүйекке дейін — ҚР Нашақорлыққа және есірткі бизнесіне қарсы күрес агенттігі төрағасының орынбасары, ҚР Әділет министрлігінің Нашақорлыққа және есірткі бизнесіне қарсы күрес комитеті төрағасының орынбасары.
2002 жылғы қыркүйектен 2005 жылғы маусымға дейін — Қауіпсіздік кеңесі Хатшылығының мемлекеттік инспекторы, Қауіпсіздік кеңесі Хатшылығы Қоғамдық және экологиялық қауіпсіздік бөлімінің меңгерушісі, ҚР Қауіпсіздік кеңесі Хатшылығы меңгерушісінің орынбасары.
2005 жылғы маусымнан 2009 жылғы қыркүйекке дейін — ҚР Қауіпсіздік кеңесі Хатшысының орынбасары – Қауіпсіздік кеңесі Хатшылығының меңгерушісі.
2009 жылғы қыркүйектен 2020 жылғы тамызға дейін — Қазақстан Республикасы Парламенті Мәжілісінің төртінші, бесінші, алтыншы сайланымдарының депутаты, Заңнама және сот-құқықтық реформа комитетінің төрағасы.
2020 жылғы тамызда ҚР Президентінің Жарлығымен Парламент Сенатының депутаты болып тағайындалды.
2020 жылғы қыркүйекте Қазақстан Республикасы Парламенті Сенаты Төрағасының орынбасары болып сайланды.
"Парасат", "Құрмет" ордендерімен, ТМД ПАА-ның "Содружество" орденімен, медальдармен марапатталған.
ПАРЛАМЕНТТІҢ ҚАЛЫПТАСУ МОДЕЛІН ЖӘНЕ ЖАЛПЫ САЙЛАУ ЖҮЙЕСІН ӨЗГЕРТУ
Конституцияға енгізілетін өзгерістердің бірі Парламенттің қалыптасу моделін және жалпы сайлау жүйесін өзгерту.
Қазір Сенатты мәслихаттар сайлаған депутаттар және Президент тағайындаған 15 депутат құрайды.
"Жоба бойынша Президент квотасы 15-тен 10 депутатқа дейін қысқартылады, оның 5-ін Қазақстан халқы Ассамблеясы ұсынады.
Ал Мәжіліс депутаттары қазір тек саяси партиялар арқылы және Ассамблеядан сайланады.
Осы Ассамблеяның квотасын – 9 депутаттық мандатты алып тастау ұсынылады, яғни Мәжілісте 98 депутат болады.
Бұл 98 депутат аралас жүйе бойынша сайланады: депутаттардың бір бөлігі партиялық тізімдер арқылы, екінші бөлігі кандидатты халықтың тікелей сайлауы арқылы сайланатын болады", - деп түсіндірді Әділет вице-министрі Алма Мұқанова Орталық коммуникациялар қызметінде сөйлеген сөзінде.
Мұндай модельде депутаттың өкілеттігін тоқтату да аралас түрде болады: олар кандидатты партиялық тізімнен шығару, саяси партияны тарату немесе депутатты сайлаушылармен кері қайтарып алу.
Вице-министр барлық деңгейлерде қолданылатын императивтік мандатты енгізуге ерекше назар аударды.
Императивтік мандат дегеніміз егер депутат қоғамның сұранысын қанағаттандырмаса, сайланған депутатты (бір мандатты округ бойынша) алып тастау мүмкіндігін енгізу.
Қазіргі таңда ол 100% аудан деңгейінде, 50% облыс деңгейінде және 30% мәжіліс деңгейінде атқарылуы мүмкін болады.
Бұл сайланған депутаттардың жауапкершілігін арттыру тетігі және олар жариялаған сайлау бағдарламаларын іске асыруға ынталандыру болып табылады.
Қасым-Жомарт Тоқаев ауыл әкімдерін сайлау мәселелері жөнінде кеңес өткізді
Мемлекет басшысы облыстардың және республикалық маңызы бар қалалардың әкімдерімен ауыл әкімдерін сайлау мәселелері жөнінде кеңес өткізді.
Жиынға Президент Әкімшілігі мен Үкіметтің басшылық құрамы да қатысты.
Бұл туралы Ақорданың Баспасөз қызметі хабарлайды.
Президент алдағы сайлау науқанының маңызды екенін атап өтті.
"Осы оқиғаны еліміздің тарихындағы айтулы белес деп айтуға болады.
Негізі, бұл біз үшін стратегиялық мәні айрықша міндет.
Азаматтарымыз тұңғыш рет жергілікті атқарушы биліктің басшысын тікелей сайлау мүмкіндігіне ие болмақ.
Біз бұған біртіндеп, жоспарлы түрде келдік", —деді Мемлекет басшысы.
Қасым-Жомарт Тоқаев ауыл әкімдерін тікелей сайлау туралы бастаманы былтырғы Жолдауында көтергенін еске салды.
Бір жылға жетер-жетпес уақыт ішінде бұл жұмыс жүзеге асырыла бастады.
Мемлекет басшысы Қазақстан халқының 40 пайыздан астамы ауылда тұратынына тоқталып, бұл саяси шара, ең алдымен, ауыл тұрғындарының мүддесі үшін жасалып жатқанын жеткізді.
"Алдағы сайлау біз жүзеге асырып жатқан саяси реформаларға тың серпін береді деп сенемін.
Сондай-ақ тұрғындарды ел басқару және шешім қабылдау үдерісіне тартуға жол ашады", — деді Қасым-Жомарт Тоқаев
Мемлекет басшысы партиялық бәсекені күшейту мәселесіне назар аударды.
Партиядан үміткер ұсыну мемлекеттің институционалдық тұтастығын бекемдей түседі және саяси үдерістің барынша ашық болуына септігін тигізеді.
Осы ретте Қасым-Жомарт Тоқаев жергілікті атқарушы биліктің жауапкершілігі жоғары болуға тиіс екеніне баса мән берді.
"Әкімдер – биліктің әрбір елді мекендегі тікелей өкілі.
Жұрт олардың қызметіне қарап бүкіл мемлекеттік басқару жүйесінің тиімділігін бағалайды.
Сондықтан тиімді мемлекет және әділетті қоғам талаптарына сай болу үшін алдағы сайлауды дұрыс ұйымдастыру өте маңызды", — деді Қасым-Жомарт Тоқаев.
Сонымен қатар Президент өңір басшыларына бірқатар міндет жүктеді.
Атап айтқанда Мемлекет басшысы еліміздегі санитарлық-эпидемиологиялық ахуалдың әлі де күрделі екеніне назар аударды.
Оның айтуынша, Қазақстанның жасыл аймақта тұрғанына қарамастан, босаңсуға әлі ерте, коронавирустың үндістандық түрінің біздің елімізде де болуы ықтимал.
Осыған байланысты Президент санитарлық-эпидемиологиялық шектеулердің жиі бұзылып жатқанын және халықты вакциналау қарқынының бәсеңсіп қалғанын айтты.
"Әкімдер азаматтарға екпе салу науқанынан шеттеп қалған сияқты.
Әлеуметтік нысандардың, бизнес кәсіпорындардың және жалпы елдің экономикасы вакциналаудың сәтті жүргізілуіне тікелей байланысты екенін түсіну керек.
Қазір жаппай вакциналау науқаны әкімдер жұмысының ең маңызды міндеттерінің қатарында болуы қажет.
Сіздер барынша белсенділік танытып, азаматтарды вакциналау науқанына өздеріңіз жетекшілік етулеріңіз керек", — деді Президент.
Мемлекет басшысы сыбайлас жемқорлыққа қарсы алдын алу жұмыстарын күшейтуге шақырды.
Президенттің айтуынша, былтыр әртүрлі деңгейдегі 7 әкім мен олардың орынбасарлары, сондай-ақ, 14 облыстық басқарма басшысы мен олардың орынбасарлары қылмыстық жауапкершілікке тартылған.
Бұдан бөлек 2020 жылдың қаңтарынан 2021 жылдың наурызына дейінгі аралықта қарамағындағы қызметкерлерінің жемқорлыққа қатысы болғаны үшін 20 саяси қызметкерге қатысты шара қолданылды.
Қасым-Жомарт Тоқаев әкімдерге өз аймақтарындағы сыбайлас жемқорлықты болдырмау үшін жүйелі жұмыстар жүргізуді тапсырды.
Ал жемқорлыққа қарсы күрес қызметі өздеріне жүктелген міндетке сергек қарағаны жөн.
"Бұған дейін айтқанымдай, егер мемлекеттік қызметші бюджет қаржысын жымқыруды немесе пара алып баюды көздемей, шешім қабылдау кезінде қателікке жол берген болса, онда ол қылмыстық жауапкершілікке тартылмауы керек.
Әйтпесе, мемлекеттік аппараттың берекесін кетіреміз.
Сыбайлас жемқорлыққа саналы түрде барған шенеунік қылмыстық жауапкершілікке тартылуы тиіс", — деді Президент.
Мемлекет басшысы өткен жылыту маусымы барысында болған оқыс оқиғалар, өрт және технологиялық апаттар мәселесіне баса мән берді.
Президент төтенше жағдайлардың салдарын жедел жою жұмыстарын қамтамасыз ету жөнінде түбегейлі шаралар қабылдаудың қажеттігіне назар аударды.
Бұдан бөлек Қасым-Жомарт Тоқаев қоғамдық мүлікті бүлдіру, бұзақылық және вандализм сияқты оқиғалардың жиілеп кеткеніне тоқталды.
"Жуырда елордада мас адам лифтідегі мониторды сындырғаны үшін оған 14 мың теңге ғана айыппұл салынған.
Бұлай болмайды.
Мұндай іс-әрекет үшін кемінде 15 тәулікке қамау керек немесе 1 жылға түзету жұмыстарына салу жөнінде жаза кесу қажет.
Мұндай жағдайларға мүлдем төзбеу керек.
Жеңіл жаза жарамайды.
Ал іс жүзінде жазаламау салдары құқық бұзушылық пен қылмыстың одан әрі өршуіне алып келеді.
Сондықтан осы мәселе бойынша заңнаманы қатаңдату керек", — деді Президент.
Мемлекет басшысы биыл дәстүрлі форматта өтетін жаңа оқу жылына дайындық жұмыстарын қазірден бастап қолға алу қажет екенін айтты.
Оның айтуынша, көптеген білім ордалары бір жылдан астам уақыт толыққанды жұмыс істемеді.
Бұл ретте, Қасым-Жомарт Тоқаев университеттердің, мектептер мен балабақшалардың инфрақұрылымдарының дайындығын, сонымен қатар оқытушылар мен тәрбиешілер штатының жасақталу деңгейін тексеруді тапсырды.
Президент жиын соңында өңірлердегі ахуал үшін әкімдердің өздері жауап беретінін еске салып, қоғамдық-саяси тұрақтылықты және орнықты дамуды қамтамасыз ету олардың тікелей міндеті екенін атап өтті.
Іс-шара барысында Алматы облысының әкімі Амандық Баталов, Түркістан облысының әкімі Өмірзақ Шөкеев, Жамбыл облысының әкімі Бердібек Сапарбаев, Ақтөбе облысының әкімі Оңдасын Оразалин және Ақмола облысының әкімі Ермек Маржықпаев Мемлекет басшысына ауыл әкімдерінің алдағы сайлауына дайындық барысы және өңірлерді дамыту жөніндегі тапсырмаларының орындалуы туралы баяндады.
Сайлау өткелі оқырмандар тарапынан біраз сауалдар жолданған екен.
Шетелге іс-сапарға шығып кеткен едім.
Кейбіріне кештеу болса да өз ойымды айтып, жауап берудің реті енді келіп жатыр.
1-ші сұрақ.
Сайлаудағы "әділетсіздік" жайлы неге үндемейсіз?
Үндемеген себебім...
Біз пендеміз.
Бүкіл мәселені бірақ ракурстан қараймыз.
Деңгейіміз жеткен тұстан ғана көреміз.
Түбінде жаман дегеніміз жақсы, жақсы дегеніміз жаман боп шығып жатады.
Өмірдің фәни екенін, уақытша сынақ екенін ұмытамыз.
Құбылмалы пенделер қол бұлғаса сенеміз.
Дүние соған, сол оқиғаға тіреліп тұрғандай иланамыз.
Жүрекке қатты қабылдаймыз.
Алдансақ ауырып қаламыз.
Сосын, бәріне қол сілтейміз.
Өмір де, денсаулық та бірақ рет беріледі.
Долданып, ашулануға, қорланып, қарғап-сілеуге тұрмайды.
Біз ренжіп, "әділетсіздік" деп жүрген көп жағдайдың артында Алланың әділдігі тұр.
Алланың алдында қауымның xайырлы амалы көп болса, Жаратушы жапа шектірмейді.
Ал, ұнамсыз, қолайсыз жағдай көбейсе "қол екі істеген күнәларымыздың кесірінен" болады.
"Алладан бұйрықсыз ешбір қайғы-қасірет болмайды" ("Тағабун" сүресі, 11-аят).
Билік деген айнадағы өз бейнеміз.
Өзіміз өсіріп тәрбиелеген, күнде қоян-қолтық араласып жүрген жақындарымыз...
Әрине, биліктен әділдік талап етеміз.
Әділ болу міндеті де.
Бірақ, сол- әділдік, жемқорлық, жанашырлық деген нәрселердің салыстырмалы дүниелер ғана екеніне бәріміздің көзіміміз жеткен жоқ па?!
Іздеп жүргеніміз қай әділдік?
Өзімізде жоқ әділдікті біреу алып кеп бере ме?
"Ойдағы бағаны базардағы нарық бұзыпты" дегендей, шынайы аxуалды (реальность) қайда қоямыз.
Мансабқа барғанда әділдікті ту етер ұрпақты өзіміз тәрбиеледік пе?
Соны талап етіп отырған өзіміз сұмдық әділміз бе?
Осы сөзім үшін билік мені бауырына тартпайды.
Немесе, шекпенділер маған "Асыл арнаның" қарапайым көрерменінен жақын емес.
Тек, алды-артын өлшеп, әділін айтқым келеді.
Бірақ кейбір коменттерге қарағанда, ондай әділ әңгіме, тура сөзді де керек қып отырғанымыз шамалы сияқты.
Әйтсе де айтайық, әлемдегі қай сайлау мінсіз, қай сайлау даусыз өтіпті.
Алпауыт топтар, апайтөс күштердің ықпалы артып, мүмкіндігі зорайған сайын қалаған адамын патша ғып, қалаған патшаның паршасын шығарып жатқанын жылда көзіміз көріп отыр.
Қаласа қараны, қаласа баланы таққа отырғызып, азғынға "оскар" беріп, қатынды боксер қылып, білгенін істеген бір заманға ісіміз түсіп тұрған жоқ па?
Геноцид көрмеген, ұлтының мұрты бұзылмаған, тариxы тамырлы, дәстүрі қадірлі болған талай елдердің тағдыры қалай шайқалғанын бүге-шігесіне дейін біліп отырмыз.
Төңкерілген қазанның астында қалып, аман шыққан жетім бала секілді қазақтың көзге түсіп, қарны тойып, ұйқысы қанып, ұлт екені есіне түсіп, етегін жия бастағаны білген пендеге Алланың раxымы емес пе?
Ия, біз ояндық, бірақ ойланғымыз келмей жатыр.
30 жылды көп көріп отырмыз.
50 жылда ел жаңа, 100 жылда қазан(бір жүйенің жеміс берер уақыты)деген де біздің бабаларымыз еді ғой.
Ия, тариxта xазіреті Омар сияқты әділ патшалар өткен.
Бірақ олар әділ жамағаттың, Құдайдан қатты қорқатын қауымның патшасы еді.
Олар Омар (р.у) патшадан әділдік талап етерден алдын әлемдердің патшасы болған Алланың талаптары мен бұйрықтарын мүлтіксіз орындар еді.
Сосын Алла олардың мысын арттырып, аузының дуасын күшейтер еді.
Алладан қорқып, ақырет күнінде тірілеріне анық сенген адамның сыны да әділ, талабы да орнықты болар еді.
Араларынан шыққан тізгін ұстары да тырысып, қауымның қажетін өтеуге тырысар еді.
Алла- Әділ!
Аллаға жақын адамда немесе Алланың заңдылығын ұстанған қоғамда(мұсылман болмаса да) әділдік болады.
Бұл сайлауда өтті, белгілі бір уақыттан соң ұмытылып та кетеді.
Бірақ, Құдайсыз құрғақ мақсат, жүйесіз жүйке тоздырар дау, есепсіз эмоция бекер кетпейді.
Жарым жасыңызды кемітіп, санаңызды сансыратып кетеді...
Сол бізге керек пе?
Саясат- сайқал!
Ынтықтырып әкеп, ыза қылады.
Мәймөңкелеп жүріп, майыңды сорады.
Билік - қайсы елде де кісен секілді.
Бұлқынған сайын қыса түседі.
Сындырып тастасаң, сыбағаң дайын.
Тасжүрек пиғыл, танымайтын тағы біреу тақымына басады...
Бөтеннің базданған бұтынан басыңды шығара алмай, құлдық ұрған күйде ғұмырыңды тауысасың...
Жер бетінде алдамайтын билік жоқ.
Саясаттың бір аты- алдаусырату.
Пайғамбарлар жоқ, Омарлар өмірден өткен, Салаxуддиендер тариx боп қалды.
Ақырзаманның ақырғы айналымындамыз.
Адамзат күн сайын кемелденіп жатқан жоқ, кері кетіп жатыр.
Дамып жатқан теxника ғана.
Құстан да биік ұштық, балықтан да терең жүздік.
Бірақ, адам мен адамша араласуды ұмытып барамыз...
"Бөтенге құл болмаймын, жерімді сатқызбаймын, намысымды таптатпаймын" десеңіз, өзіңізден бастаңыз.
Аллаға жүзіңіз жарық па?
Аяқ асты өлім кеп қалса, өкінбестей аттануға даярсыз ба?
Уәдеге бекем, тірлікке тындырымдысыз ба?
Жарыңыз ең керемет жұп тапқанына күмәнсіз сенімді ме?
Сіз жоқ жерде ұлыңыз сізбен мақтанып, қызыңыз ғибратты сөздеріңізден сілтеме келтіре ме?
Дүниеден өткеніңізде, жаназаңызда тұрған жақындарыңыз имамның: "Қандай адам еді"?
- деген сұрағына, ет жүрегі елжіреп: "Жақсы адам еді" деп , риясыз куәлік етеріне сенімдісіз бе?
Сенімді болсаңыз, өзіңіз сияқты тұлғаларды көбейтуге тырысыңыз.
Сенімді болмасаңыз, өзіңізге қылмаған әділдікті өзгеден күтіп, есіл өміріңізді алдану мен арбалудың талқысына тастамаңыз.
Дүние- уақытша.
Өмірдің өзі- абақты.
Бақыттың барлық түрі салыстырмалы ғана құндылықтардан тұрады.
Раxаттар мен ләззаттардың өзі секундтар мен минуттардан тұрады.
Жаннатқа барар жолдағы абақты-дүниеде уайым мен қайғыңызды, реніш пен өкпеңізді күндер мен айларға созбаңыз.
Опасыз фәни,алдамшы армандар оған тұрмайды.
Оппозициялық партия да сайлауға қатысады
Астанада Жалпыұлттық социал-демократиялық партиясының ХІХ кезектен тыс съезі өтті.
Жиында Нұрлан Әуесбаев партия атынан алда өтетін сайлауға президенттікке ұсынылды
Жиында партиялықтар алдағы президент сайлауына үміткер ретінде ЖСДП елордалық филиалының басшысы Нұрлан Әуесбаевтың кандидатурасын қолдады.
Нақтырақ айтсақ, партия съезіне қатысқан 49-делегаттың 48-і Н.Әуесбаевтың кандидатурасын қолдаған.
"Съезд Нұрлан Сатыбалдыұлы Әуесбаевты Жалпыұлттық социал-демократиялық партиясынан президенттікке кандидат етіп сайлау туралы шешім қабылдады", деді партия төрағасы Асхат Рахымжанов.
Нұрлан Әуесбаев 1957 жылы туған.
Түркістан облысының тумасы, Астана тұрғыны.
Жоғары білімі бар, М.Әуезов атындағы Оңтүстік Қазақстан мемлекеттік университетін бітірген, ұзақ уақыт Жергілікті атқарушы органдарда жауапты лауазымдарда жұмыс істеген.
Партия съезінде Н.Әуесбаевтан бөлек тағы төрт адамның кандидатурасы талқыға түскен.
Олардың қатарында, оппозициялық саясаткер Жасарал Қуанышалин мен бұрынғы сенатор Уәлихан Қайсаров та бар.
Алайда съезд делегаттары екі саясаткердің де партияға ешқандай қатысы жоқ екенін алға тартып, кандидатураларын қолдаудан бас тартты.
ЖСДП-ның Павлодар облысындағы бөлімшесінің төрағасы Ажар Сағындықованың айтуынша, кезектен тыс президент сайлауы жариялана салысымен бұл адамдар әлеуметтік желідегі жеке парақшаларында мәлімдеме жасап, кез келген республикалық қоғамдық бірлестіктер мен партиялардың атынан кандидатураларын ұсынуға дайын екенін мәлімдеген.
"Алайда саяси додаға қай партияның артынан, не үшін түсетінін айтқан жоқ", дейді А.Сағындықова.
Ал съезде сөйлеген сөзінде президенттіктен үміткер Н.Әуесбаев қоғамды өзгерту үшін ең алдымен әр адам мемлекет алдындағы жауапкершілігін сезініп, өзгерісті өзінен бастауы керек екенін айтты.
Айта кетейік, Жалпыұлттық социал-демократиялық партиясы елімізде осы уақытқа дейін өткен саяси науқандар кезінде мұндай белсенділік танытпаған болатын.
"Алдағы кезектен тыс сайлауға қатысуға не түрткі болды?", "Бұл сайлаудың ерекшелігі неде?" деген сұрақтарға партияның белсенді мүшесі Тазабек Сәмбетбай: "Бұрын елімізде суперпрезиденттік жүйе болғанын бәріміз білеміз.
Қазір Қазақстанда шынайы бәсекеге аз да болса жол ашылды.
Әлемдегі сан құбылған геосаяси жағдайға бәріміз куә болып отырмыз.
Осындай сындарлы сәтте еліміздің маңызды саяси науқанынан шет қалмау қажет.
Себебі президент сайлауы – тұтас елдің тағдырына жауапты кезең", деп жауап берді.
Партияның Алматы қалалық бөлімшесінің басшысы Т.Сәмбетбайдың айтуынша, қазір бүкіл қоғам, Қазақстан үлкен өзгерістерді басынан өткеруде.
2007 жылы ресми тіркелген Жалпыұлттық социал-демократиялық партиясы 2015 және 2019 жылы өткен президент сайлауларына бойкот жариялаған еді.
Саяси ұйым 2021 жылы өткен парламент сайлауына да қатысқан жоқ
Айдос Сарым: "Бес заң ырыққа көнсе, дұрыс сайлау өтіп, саяси бәсекелесіткке жол ашылады"
Айдос Сарым: "Бес заң ырыққа көнсе, дұрыс сайлау өтіп, саяси бәсекелесіткке жол ашылады"
Бүгін Нұр-Сұлтан қаласында президент жанындағы ұлттық қоғамдық сенім кеңесінің алғашқы отырысы өтті.
Отырысқа президент Қ.Тоқаев қатысты.
Кеңес мүшелері бұған дейін бірнеше жұмыс тобына бөлініп, сол бағытта жұмыс істей бастағаны мәлім.
Отырыста саяси реформалар тобынан саясаттанушы, қоғам қайраткері Айдос Сарым баяндама жасады.
Төменде саясаттанушының баяндамасын араша кз сайтында жарияланды.
Айдос САРЫМ, қоғам қайраткері, саясаттанушы:
Ұлттық кеңестің алғашқы ұйымдастыру кездесуінде қол жеткізілген келісімдерге сай Кеңес мүшелері өз талап тілегі, кәсіби бағыты мен ырқына қарай үш жұмыс тобына бөлінген болатын.
Біздің топ – саяси реформаларға қатысты құрылған топ.
Тобымызға Кеңестің ақсақалы, дуайені Сейдахмет Құттықадам ағамыз бастаған 16 саясаткер, қоғам қайраткерлері, саясаттанушылар, заңгерлер, сарапшылар кірді.
Бірінші күннен бастап біздің топ қызметін жандандырып, екі отырысын өткізіп, Нұр-Сұлтан мен Алматы қалаларында қоғам белсенділерімен кездесулер өткізіп, сарапшылардың ой-пікірін жинап, зерделеп, осы күнге дейін баспасөз бен әлеуметтік желілерде айтылған сын-пікір, тілек-лебіздерге мониторинг жүргізіп, "саяси модернизация", "саяси реформалар" деген ұғымға саятын барша дүниелерге айрықша көңіл аудара отыра, қызу талқы өткізісіп, дауыс беріп, біршама, жалпылама болса да ортақ пікірге келген сияқты.
Шынын айту керек, еліміздегі "саяси реформа" деген тақырып айтуға оңай болғанымен, іс жүзінде, әрекетке келгенде аса күрделі мәселе.
Қазақтың қызыл тіліне салсақ, екі күнде саяси реформа, үш аптада саяси жұмақ орнатуға болатын сияқты болып көрінеді.
Бірақ, ақиқатына келсек, жұмыс тобының ішінде де қызу талқы орын алды, кейбір мәселелерді дауыс беру арқылы шешуге тура келді.
Яғни, қазір ортаға салайын деп отырған дүниелер тобымыздың ортақ мәмілесі, көптеген ой мен пікірдің түйіні, компромистік ұсыныстар.
Бұл ой-пікір неден туындады?
Баса айтып өткім келетін бір дүние бар.
Бәрімізде бүгін қыл үстінде тұрған сияқтымыз.
Біздің жұмысымыздан үміт күтіп те, жұмысымызға көзін алартып та отырғандардың саны бірдей.
Үміт пен күдіктің арасын жалғау, көпшіліктің көңілінен шығу, алаң да алаң алаң жұрттың ойлағанын дөп басып, өгізді де өлтірмей, арбаны да сындырмай, қиыннан қиыстырып, ұлт пен мемлекеттің даңғыл жолын тауып, ортақ жол ұсыну, алтын ортаны табу ел мұраты мен болашағын түсінген әрбір азаматтың борышы мен міндеті деп түсінеміз.
Сондықтан да кейбір кезде қызды-қыздымен осып-осып жіберсек, кейбір кезде сап-сап көңілім, сап көңілім деп, өзімізді сабырға да шақырған кезіміз болды.
Қысқасы, тобымыз, осы жолы тек ірі-ірі, кесек-кесек дүниелерге тоқталып, ең бастысы ортақ мүдденің іске асуы, жұмыла көтерген жүгіміздің жеңілдеуі, қоғамдық-саяси үдерістердің алдыға қарай жылжығанын дұрыс деп тауып отырмыз.
Біздің топтың ішінде тәу еткен Тәуелсіздігіміздің алғашқы күндерінен бастап елге адал қызмет етіп келе жатқан азаматтар аз емес.
Осы жолда саяси реформа, саяси модернизация деген тіркестердің сан мәрте сан-саққа жүгіртіліп, сан мәрте сорақы, ұсқынсыз, ұстынсыз бағытқа бұрылып, бұрмаланғанын да көрдік.
"Осының бәрі де бос сөз", "осының бәрі де жалған" деп түңілгендердің қатары жыл санап көбейіп те келеді.
Бірақ, осыған қарамастан қоғамдық ортада, жұрт ішінде шынайы реформа осындай болуы керек, осылай болмаса бәрі де қараң деген қатқан қағида дәрежесіне жеткен ұстанымдар да жетерлік.
Біздің жұмысымызға қарап, "мінеки, осы мәселе айтылмаса, онда бадалыңдар, осыны айтпасаңдар қараң қалыңдар" деп отыратын топтар да жоқ емес.
Қоғам қалай әркелкі болса, билік іші де солай біркелкі емес екенін де жақсы түсінеміз.
Қоғамның дүйім көпшілігі "қандай да болса да өзгеріс болса екен" десе, билік ішінде "бүгінгі күніміз алтын ғасыр, ештеңе де өзгермесе екен, осы таз қалпында қала берсе екен" дейтіндер де жоқ емес.
Дұрыс түсінсек, біздің жұмыс осы екі көзқарастың текетіреске түспей, қанды жанжалға апармай, елді шайқалтпай, мемлекетті мұқалтпайтын жолын табу, соны қоғамға ұсыну!
Олай болатын болса, біздің топтың абырой-арының мәселесі – негізгі-негізгі деген мәселесін нақ айту, соларды шешудің жолдарын іздеу, ұрыса-табыса отыра ортақ жолын, сара жолын қарастыру болып табылады.
Қасықтап жиналған абыройды бір күнде шелектеп төгетін ешкімнің де жайы жоқ!
Бірақ, ел мен ұлт үшін, болашақ ұрпақ үшін кейбір кезде арды сатпаса да, ат пен абыройдан айрылатын кезеңдер болып тұрады.
Егер ұлт жұмысы өрге домаласа, сең козғалса, нәтиже болса, саяси үдерістер басталса, менікі ғана дұрыс, сендер оңбаған екенсіңдер деп қарап тұрар, төсекте көсіліп жатар жайымыз да жоқ!
Бірімізге ұнасын-ұнамасын, дәл осы кезге саяси модернизация, саяси реформа деген мәселелерге қатысты нақты қоғамдық пікір қалыптасты.
Жұмыс тобы барша жұмысты, айтылған пікірді зерделей келе саяси мәселелер елімізде қабылданған жиырма екі заңға қатысты екеніне көзін жеткізді.
Алайда, осы кезге дейінгі барша дау-дамай саяси үдерістерді, олардың басты ережесін анықтайтын бес-алты заңның төңірегіне топшыланғанын да жоққа шығара алмаймыз.
Біздің ұсыныстардың басты бағыты – елдегі саяси үдерістерді демократизациялау, заңнаманы ұлт мүддесіне сай ырықтандырып, либерализациялау, билік тармақтары арасындағы қарым-қатынастардағы теңсіздікті жою, қоғам тынысын ашып, халық пен билік арасын жамау болып табылады.
Жұмыс тобы жүргізген мониторинг, осы кезге дейін істеп келген дискуссиялық алаңдар мен талқылардың материалдарын зерттеу, баспасөзде жарық көрген мақалалардың мазмұны, сарапшылар мен саясаткерлердің пікірі негізінен бес заңның аясындағы сын мен дау-дамай екенін айқын көрсетеді.
Осы бес заң түзелетін болса, осы бесеуі ырыққа келсе, дұрыс сайлау өтеді, саяси плюрализм мен саяси белсенділікке, саяси бәсекелесіткке жол ашылады деген пайымдар бар.
Бұл заңдар: "Қазақстан Республикасында бейбіт жиналыстар, митингілер, шерулер, пикеттер және демонстрациялар ұйымдастыру мен өткізу тәртібі туралы" 1995 жылдың 17 наурызындағы заңы,
2002 жылдың жазында қабылданып, сан мәрте жамалған "Саяси партиялар туралы" заң, 1999 жылы қабылданып, қырық жамалған "Бұқаралық ақпарат құралдары туралы" заң,
Бағынан соры көп, талай-талай даудың өзегі болып табылатын, 1995 жылы қабылданып, соңынан мың құбылған "Қазақстан Республикасындағы сайлау туралы" заң,
"Қазақстан Республикасы Парламенті мен оның депутаттары туралы" заң.
Сонымен қатар, қоғамдық орта мен санада "Жергілікті өзін-өзі басқару туралы", "Сот реформасы және пенитенциарлық жүйелерді реформалар туралы" арнайы тұжырымдамалар бірінші кезекте қабылдануы тиіс деп отырмыз.
Жоғарыда аталған заң дар қай бағытта өзгеруі тиіс деген сұрақ туындайды.
Біздің пікірімізше, бұл заңдар түбегейлі түрде қайта қаралып, заман талабына, жұрт сұранысына сай қайта жазылып, ашық талқыланып, жаңадан қабылдануы керек!
Митингілер туралы заң ең алдымен азаматтардың өз ойын айту-таныту құқықтарын сөзсіз қамтамасыз ету, бейбіт шерулердің түрі, сын-сипатын заң аясында анықтау, қатысушы әрбір тараптың құқықтары мен тыныс-тірлігін айқындайтын, жиындардың негізінен хабарландыру тәртібімен өткізілуін қамтамасыз ететін, еліміздің халықаралық міндеттемелеріне сай болуы тиіс деп отырмыз!
Саяси партиялар туралы заңнама ел азаматтарының саяси мүддесіне сай партияларға бірігіп, өз жұмысын еркін жүргізу құқына сай, оларды құру мен мемлекеттік тіркеуге қатысты шектеулер мен ценздерді жүйелі түрде азайту бағытында қабылдануы тиіс.
Еліміздегі "Бұқаралық ақпарат құралдары туралы" заңнама "бұқаралық ақпарат құралы" дейтін ұғымды дұрыс анықтау, жалған ақпарат ұғымын декриминилизациялау, дау-дамайларды сотқа жеткізбей шешу тұрғысында қабылдануы тиіс деп санаймыз.
Қазақстанның сайлау кодексі де сайлау сайын сынға алынып келеді.
Біздің ойымызша, алдағы уақытта бұл заңнама парламент пен мәслихаттарды сайлаудың аралас жүйесіне көшуді, партиялардың Мәжіліске өту табалдырығын төмендету, аудан деңгейіне дейінгі әкімдерді халықтың тікелей сайлауы жүйесіне көшуді қамтамасыз ететін өзгерістермен толығуы тиіс.
Бұның барлығы да, әрине, бір күнде бола қоймас, бірақ осының сатылық, мерзімдік сатысы, жүйесі мен желісін жасақтау, жазып шығуға әбден болады.
Парламент депутаттары туралы заңнама парламенттің атқарушы биліктен тәуелсіздігін қамтамасыз етуі, парламенттік опппозицияның қызметіне мүмкіндік беруі, парламент қызметінің ашықтығы мен жауапкершілігін арттыру турасында қайта қаралуы тұрғысында өзгеруі керек деп санаймыз.
Сонымен қатар, қоғамдық пікірді зерттей келе, Кеңес мүшелерінің арасында зерттеу жүргізе отыра, біздер мынадай ұсыныстарды қоса ұсынғанды жөн санап отырмыз:
Қазақстан Республикасы Халықаралық азаматтық және саяси құқықтар туралы пактінің Екінші факультативтік хаттамасын құптап, "өлім жазасы" деген ұғымнан бас тартуы керек.
Заңнамаға "Өлім жазасы" деген ұғым орнына "ғұмырлық бас бостандығынан айыру" ұғым енуі тиіс.
Тағы бір мәселе: еліміздің заңнамасындағы 174 бап қайта қаралып, "әлеуметтік, таптық жік салу" деген сияқты ұғымдарға жаңа көзқарас қажет.
Құрметі Төраға!
Құрметті Кеңес мүшелері!
Өздеріңіз көріп отырғандай, бірінші отырыстың өзінде ғана көтеріліп отырылған мәселелердің өзі бір-бір дастан секілді.
Әр мәселе, әрбір сұрақ ұзақ зерттеуді, терең талқыны, ашық әңгімені талап етеді.
Байқап отырсақ, осы мәселелерді жүргізіп, іске асыруға дайындығымыз да әртүрлі сияқты.
Мысалы, митингілер мен баспасөз туралы заңнамалар бойынша дәл бүгіннің өзінде бірнеше балама заң жобалары, әртүрлі дәрежедегі талқылар мен жиындар өткізіліп қойылды.
Бұл мәселелер бойынша тиісті мамандар мен сарапшылардың тізімі мен қатары сақадай сай тұр.
Аталмыш митингілер туралы заңнаманы біздің әріптестеріміз Алматы қаласы Қоғамдық кеңесі аясында талқылап, сарапшылардың басын қосып, біршама жетістікке жеттік деп айта аламыз.
Темірді қызған кезінде соқ деген бабаларымыз.
Бәлкім, сол сияқты бүгіннің өзінде Ұлттық кеңес мүшелері қатарынан осы мәселелерге қатысты жұмыс топтарын құрып, оған Мәжіліс және Сенат депутаттарын, саяси партия өкілдерін тартып, жұмысты бастап кетуге де болатын да шығар!
Егер бүгін тиісті шешім қабылданып, пәрмен берілсе, өзімізді қажап, қарқынды жұмыс істесек, Ұлттық кеңестің келесі отырысына нақты заң жобасын ұсына алар едік.
Егер қалған мәселе бойынша осындай әзірлік пен дайындық болса, солар бойынша да осындай тәртіппен қозғалып, Ұлттық кеңестің әрбір отырысына нақты заң жобаларын ұсына алатын режим мен қарқынға жете алатынымызға өз басым еш күмәнданбаймын.
Ең басты мәселе – ұлт пен мемлекеттің мәселесі!
Ұлтымыздың ұйып, мемлекетіміздің мұраттарына жетуі!
Жекелеп келсек, біздің ешқайсымызға атақтың да, даңқтың да қажеті жоқ.
Жұмыс нәтижелі болып, жүйелі түрде жетістікке жетсек, еліміздің саяси жүйесін белгілі бір меже мен уақыт ішінде қайта жасақтап, халықтың көңілінен шықсақ, қазақ деген ұлтымызды алдағы қиын-қыстау заманның содыр-соқпағына соқтырмай, суығына тоңдырмай, шыжығына күйдірмей алып шықсақ, осыдан артық арман, осыдан артық абырой жоқ.
Солай болсын деп тілейміз!
Халық әкім сайлауға дайын: бірақ билікке әлі де күмәнмен қарайды
Алматы тұрғындары әкімдерді тікелей жолмен сайлағанды дұрыс санайды.
Қала жұртының бұл тұрғыдағы пікіріне зерттеу жүргізген отандық саясаткерлер осындай тұжырым жасап отыр
Биылғы маусым саяси оқиғаларға толы: Ата Заңға өзгеріс енгізу жөніндегі референдум, Ұлттық құрылтай, жаңа облыстардың әкімдерін сайлау.
Естеріңізге сала кетсек, республикалық референдум нәтижесінде ҚР Конституциясына енгізілген өзгерістер бойынша, мемлекет басшысы әкім болуға лайық екі үміткерді жергілікті мәслихат назарына ұсынады.
Былайша айтқанда, ендігі кезеңде өңір басшылары, жанама түрде болса да, сайлауға түседі деген сөз.
Оларды сайлайтын мәслихат депутаттары.
Ал аудандық маңызы бар қалалар мен ауыл, кеңшар, ауыл округтерінің әкімдерін тікелей сайлау процесі биыл да жалғасуы тиіс.
Бір қарағанда, ел билігі жергілікті өзін-өзі басқару үрдісін дамытуға шын мәнінде бел шеше кірісті деуге тұрады.
Дегенмен, отандық саясаттанушы-зерттеуші мамандардың пікірінше, еліміз, бұл тұрғыда біраз мүмкіндікті жіберіп алып, "қолын өзгелерден кеш сермеген" кейіпте отырса керек.
"Реформалар өте кеш қолға алынды: мысалға, Алматы жұрты қала әкімін бұрыннан өздері сайлағысы келеді.
Бірақ тіпті алматылықтарға мұндай мүмкіндік берілген күннің өзінде – оларды биліктің іс-әрекеті қанағаттандыра қоятыны күмәнді" дейді қоғам пікіріне арнайы зерттеу жүргізген саясаттанушы мамандар.
Тампере Университетінің (Финляндия) саясаттану және халықаралық қатынастар саласындағы PhD докторы Нығмет Ибадильдин, Австралия Ұлттық Университетінің PhD докторы Динара Писарева, Австралия Ұлттық университетінің PhD докторы Бермонд Соггинс (Bermond Scoggins) және ізденуші Жәңгір Қабдулқайыр биыл мамыр айында "Қазақстандағы саяси реформалар мен олардың әлеуметтік және саяси тұрақтылыққа оң әсері" деген тақырыпта ауқымды зерттеу жүргізген болатын.
Динара Писарева: Біз әкім сайлау мәселесіне барынша көңіл бөлуге тырыстық.
Себебі, Алматы халқы дәл осы мәселеге бұрыннан ден қоюда.
Саяси зерттеуші ретінде, біз үшін бұл өте өзекті әрі қызықты тақырып: егер бұл тұрғыдағы реформалар шындап қолға алынса, ел ішіндегі саяси тұрақтылық жақсара ма?
Басқаша айтқанда, қаңтар оқиғасы қайталануы мүмкін бе?
Мұны анықтап, бағалау үшін – елдің, халықтың осы ұсынылған реформаларға қатысты пікірін, реакциясын сарапқа салып, өлшеу керек болды.
Бұл зерттеуде біз таңдауға негізіделген эксперименттік әдісті қолдандық.
Мұндай әдіс бізде әзірше сұранысқа ие бола қойған жоқ.
Біздегі әлеуметтану көбінесе сауалнама, сұхбат сынды тетіктерге жүгінеді.
Бұл эксперименттің ерекшелік мәні неде, сонда?
Зерттеуде – оған қатысушылар үш топқа бөлініп, қарастырылады, яғни эксперименталдық топтар және бақылау тобы деген тұрғыда.
Біз кездейсоқ негізде 500 адамды алып, оларды үш топқа бөлдік.
Алматы үшін бұл, мейлінше, репрезентативті көрсеткіш.
Әр топтың сұрақтары әртүрлі дейсіз ғой?
Солай деуге де болады, бірақ біздің зерттеудегі басты ерекшелік – әр топқа қойылған сұрақтың өзіндік негізі бар.
Айталық, бірінші топқа қойылған сұрақ бүгінгі қалыптасқан жағдайға негізделген: бізде қазір Алматы әкімін президент өзі тағайындайды.
Бұл тұрғыда бірінші топ – осы жағдай олардың көңілінен шыға ма, жоқ па, үкіметтің іс-әрекеті көңілдегідей ме деген сұрақтарға жауап берді.
Екінші топтағыларға: "Ұсынылған реформада мәслихаттар әкімдерді сайлауға қатысады.
Бұл жағдай сіздің көңіліңізден шыға ма, егер осы реформа жүзеге асса, үкіметтің іс-әрекетіне көңіліңіз толар ма еді?" дегендей сұрақ қойылды.
Ал үшінші топтың сұрағы: "Ел үкіметі Алматы қаласының әкімін сайлауды енгізіп жатса..." деп басталып, әрі қарай жоғарыдағы сұрақтарға ұласады.
Зерттеу қорытындысы не дейді?
Зерттеу қорытындысы бойынша, әкімді президенттің өзі сайлауын қолдаушылар үш топта да көп емес, бар болғаны – 30%-дың о жақ, бұ жағы.
Ал әкімдерді мәслихат арқылы сайлауды қолдаушылар – шамамен 80%-дай.
Ең көбі – әкімдерді тікелей сайлауды қолдаушылар: 95%.
Bermond Scoggins: Айта кету керек, біз респонденттерді этникалық тобына, жас ерекшілігіне, білім деңгейіне қарай да бөліп қарастырдық.
Зерттеу қорытындысы бойынша, жоғарыда айтылған ерекшеліктеріне қарамастан, респонденттердің басым көпшілігі әкімдер сайлауын қолдап отыр.
Оның ішінде, әкімдерді "сөзсіз тікелей сайлау керек" деп есептейтіндер, әсіресе, жастар.
Ал орта жастағылардың ішінде мәслихат арқылы сайлауды қолдайтындардың үлесі басымдау.
Бір қызығы: әкімдерді сайлауды не тағайындауды таңдағанына қарамастан, респонденттер түгелдей үкіметке көңілі толмайтынын ашық айтқан.
Яғни, тіпті, әкімдерді тікелей сайлау енгізілген күннің өзінде халық бәрібір үкіметке күмәнмен қарайды деген сөз.
Нығмет Ибадильдин: Былайша айтқанда, жұрт сайлауды қолдағанымен, бұдан олардың үкіметке деген көзқарасы, ұстанымы бірден өзгеріп кетеді деген сөз емес.
Елімізде реформа қажеттілігі бұрыннан бар.
Біздің адамдар мұны жақсы түсініп отыр.
Халық бізде өте саналы, парасатты, бірақ үкіметке айтарлықтай күмәнмен қарайды.
Иә, бұл зерттеу алматылықтардың арасында жүргізілді, ал оңтүстік астана қашан да оппозициялық ой елегінде болған.
Қазір біз осындай зерттеуді бүкіл ел бойынша жүргізгелі отырмыз.
Сөйтіп, ел ішінде белгіленген реформалар бойынша бүкіл қоғамның пікір-қатынасын өлшеп, талдайтын боламыз.
Қазақстанның сыртқы саясатында орын алуы мүмкін өзгерістер мен соған сәйкес ілесуі ықтимал экономикалық салдарлар аясында ел халқы ішкі реформаларды қалай және қаншалықты қолдайды деген мәселелер бойынша да ізденіп, талдау жүргіземіз.
Алматылықтардың ой елегі бөлек дедіңіз, ендеше бұл зерттеудің қорытындысы да күтпеген жағдай деуге келмейді, сірә.
Үш топқа негізделген эксперименттің басты мән-мағынасы неде?
Бұл эксперимент біздің тіршілік ортамыздағы екі әлемді бөліп көрсетті деуге болады.
Біріншісіне сәйкес – алматылықтардың 30%-ы әкімдерді президент өзі тағайындағанын қолдайды, яғни бұл біздің бүгінгі болмысымыз, бүгінгі жағдайымыз.
Екіншісінде – біз, егер елімізде әкімдерді тікелей сайлау қолданысқа енсе, жұрт қандай күйде болады дегенді болжап көрдік: байқасаңыз, зерттеуге қатысушылардың 50%-дан астамы тікелей сайлауды қолдап отыр.
Қандай да бір заң не реформа енгізбес бұрын, халықтың көңіл-күйін, ұстаным-қатынасын, пікір-көзқарасын бағамдап, бағалаудың бірден-бір жолы – эксперимент жүргізу.
Зерттеушілер жақсы біледі, "респонденттің лақап жауабы" деген ұғым бар.
Дәстүрлі сауалнамаларда сұрақ қою әдісінің өзі кейде жауап берушіні жетелеп, бұрып әкетуі мүмкін.
Айталық, бірер сұрақтан кейін ол өзінен қандай жауап "күтілетінін" түсініп, соған "икемделіп" жауап бере бастайды.
Ал біз қолданған зерттеуде мұндай "жетелеу" жоқ, сондықтан да сұраққа жауап берушінің ұстанымы туралы дерек, бұл арада, мейлінше дәл әрі айқын.
Дәстүрлі сауалнамалар, айталық, расизм, сексизм, гомофобия сынды мәселелерді өлшеп, талдауға толыққанды мүмкіндік бермейді.
Өйткені, "сіз гомофобсыз ба, жоқ па?" деген сұраққа көп адам "иә" не "жоқ" деп бәрібір тіке жауап бермейді.
Ал авторитарлық елдерде мұндай сауалнама жүргізу тіптен қиын, өйткені жұрт қасақана алдауға барады – олардың бойында ішкі цензура бар.
Мысалға, таяуда ресейліктердің арасында жүргізілген сауалнаманың бірінде халықтың 77%-ы Украинадағы соғысты қолдайтыны айтылған.
Бірақ бұл қаншалықты шындыққа жанасады – бұл белгісіз.
Сол сияқты, Қоғамдық пікірге экспресс-мониторинг жүргізуші Demoscope бюросының Қазақстандағы атышулы сауалнамасын алайық.
Олардың тұжырымынша, қазақстандықтардың 36%-ы қазір “Украинада Ресейдің нацистерге қарсы анайы операциясы жүріп жатыр” деп есептейді екен.
Тағы 26%-ы “НАТО әскерлерінің орналасуына жол бермеу мақсатындағы Ресейдің Украинамен соғысы” деген сенімде болса, 13%-ы “Ресейдің Украинаны өзіне қосу мақсатындағы соғысы” деген пікірде көрінеді.
Ал бұл сауалнаманың сұрақтары қалай құрылды, сонда, респонденттерге нақты қандай сұрақтар қойылды – мәселе осында.
Меніңше, респонденттердің басым көпшілігі бұл соғысты қолдайды дегенді елестетудің өзі оңай емес.
Қалай ойлайсыздар, біздің билік референдум өткізуге неге асықты?
Ұлттық жоспарға сай, біздің билік, биылғы жылдың соңына дейін ауқымды реформалар пакетін қолға алып, жүзеге асырмақ.
Оның ішінде жергілікті өзін-өзі басқару мәселелері, парламенттік сайлау, т.б. бар.
Бұл реформаларды жүргізіп бастауда, билік үшін легитимділік мәселесін біржақты ету өте маңызды.
Ауыл әкімі: Көз алдау сайлау кімге керек?
Соңғы бір аптадан бері Алматы облысы Кеген ауданы Шырғанақ ауылының тұрғындары бас көтеріп жатыр.
Олар тайлы-тұяғымен әкімшілік сайлап әрі тағайындап кеткен жаңа әкімге наразы.
Олардың талабы: "Бізге жақсы жұмыс істеп жүрген өз әкіміміз керек".
Тұрғындардың айтуына қарағанда, бұл сайлауда "Жергілікті өзін-өзі басқару туралы" заңының 36-бабы бұзылған.
"Экс-президент Нұрсұлтан Назарбаевтың 2017 жылғы әкім сайлауы жөніндегі №91 жарлығының 36-бабы бойынша ауыл әкімдерін аудан әкімі ұсынады.
Ұсынған кандидаттар қоғамдық кеңестің келісімімен бекітіледі.
Хаттама толтырылады.
Бізде ондай болған жоқ.
Әкім ұсынылды.
Депутаттар жасырын түрде сайлап жіберді.
Ал біз өз құқығымызды пайдалана алмай қалдық.
Ал бұрынғы әкім Оразбай Бекбатыров ауылдың нағыз жанашары, іскер адам еді.
Әкімнің атқамінерлері өз адамын сайлап, тағайындап кетті".
Жалпы, Шырғанақ ауылындағы шудың түп-төркіні осы.
Мұны неге айтып отырмыз?
Өйткені биыл республика бойынша 800-ге жуық ауыл әкімі сайланады.
Жоғарыда Шырғанақ ауылы тұрғындарының дауы бекер емес.
Ауылға сырттан келіп сайланатын адамның керегі жоқ.
Ауылдың өз адамы қажет.
Ал биылғы сайланатын 800 әкімді жоғарыдан ауданнан таңдап, сайлап жіберсе не болмақ?
Шудың көкесі сонда болмақ.
Жасырып-жасырмайық, ауылда трайбализмнің көрінісі жоқ емес, бар.
Айқын көрініп тұрады.
Ертең таңдалған тұлғалар сайлау бәсекесіне түскенде ең алдымен ағайын мен руластар арасындағы тартыс бәске түседі.
Сондықтан мемлекет басшысы Қасым-Жомарт Тоқаев айтқандай, "Бұл мұқият әрі жүйелі түрде қарастыруды талап ететін маңызды қадам.
Бұл жүйенің қалай істейтінін нақты түсінуіміз керек.
Дегенмен бұл мәселені кейінге шегеруге де болмайды.
Менің ойымша, әкімдер сайлауын өткізу керек".
Демек, президент айтқандай, биыл 800-ге жуық ауыл әкімін сайлайтын боламыз.
Қазір мәжілісте "Сайлау туралы" конституциялық заң мен оған ілеспе заң жобасына түзетулер қарастырылып жатыр.
Әкімдерді тікелей сайлауды қаржыландыру жергілікті бюджет арқылы   жүзеге асады.
Алайда бюджет кодексінің жалпы сипаттағы трансферттердің қолданылу кезеңінде жергілікті бюджеттің шығындарын міндетті өтеу туралы нормаларын ескере отырып, таяудағы екі жылда сайлау ОСК арқылы қаржыландырылады.
2023 жылдан бастап бұл шығындар жергілікті бюджеттердің шығыстар базасына енгізіледі және жалпы сипаттағы трансферттерде есептеу кезінде ескеріледі.
Бұл – шамамен 17,6 миллиард теңге, оның 4,8 миллиарды биыл 800-ден аса әкімге сайлау өткізуге жұмсалады, – деді ұлттық экономика вице-министрі Әлішер Әбдіқадыров.
Аз ақша емес.
Депутаттар қарап жатқан "Сайлау туралы" заң жобасына қазірдің өзінде 67 түзету енгізілген.
Алайда мәселе мынада: ауыл әкімдері сайланды дейік, бірақ бұл бастама елімізді демократияландыруға және жергілікті басқару институтын нығайтуға қосатын елеулі үлес болып табыла ма?
Бұл ауыл демократиясы мен таңдау еркі жоғары ауыл тұрғындарының саяси жеңісі ме?
Ол ойланатын дүние.
Өйткені алдағы өтетін ауыл әкімдерін сайлау тарихта бірінші рет өтіп отырған жоқ.
1999 жылы Шамалған ауылында эксперименттік сайлау өткен-ді.
Сөйтіп, Назарбаев туған ауылда халық өз кәсіпкерін әкім етіп сайлады.
Содан Шамалғанның шырайы кірді ме?
Әй, қайдам.
Ал уақыт өте келе, халық та сол кәсіпкер әкімін ұмытты.
Сондай-ақ 2001 жылы Қазақстанның 28 ауылында эксперименттік сайлау өткен-ді.
2005 жылы Батыс Қазақстан, Шығыс Қазақстан, Алматы облыстарында аудан әкімдері эксперимент жағдайында сайланған.
Мұның барлығын кезінде мақтап, бүкіл БАҚ "міне, Қазақстандағы билікті орталықсыздандырудың жарқын көрінісі" деп, жапатармағай жарыса жазған.
Қане, соның айқын әрі жарқын нәтижелі көрінісі?
Ауыл, аудан әкімдерін сайлау туралы жарқын бастама содан кейін мүлде ұмыт қалды.
Ашығын айту керек, ауыл әкімдерін сайлау туралы мұндай эксперименттер жалғасын таппады.
Өйткені қоржынында соқыр тиын бюджеті жоқ ауыл әкімдері жоғарыға жалтақтап, аудан әкімдерінің айтқанын істеп, бас шұлғып отырды.
Енді, міне, еш нәтиже бермесе де, 15 жылдан кейін ауыл әкімдерін сайлауға тағы ұмтылып отырмыз.
Егер ауылдың салығы мен қаржысының белгілі бір бөлігі өзінде қалмаса, ертең де сайланған 800 әкім ақша сұрап, жоғарыға алақан жаюмен күні өтеді.
Ал мұндай эксперименттік сайлау мен халықтың көзін алдап сайланатын әкім кімге керек?
Қайталап айтайық, сайланатын 800-ден аса әкімге 4,8 миллиард теңге жұмсалайын деп отыр.
Сұмдық, сұрапыл ақша ғой.
Сондықтан "жалпы, сайланған 800 әкім таяу болашақта халықтың жағдайын жақсартып, ауыл ажарын кіргізеді" дегенге сену қиын.
Әлде бұл тағы да халықаралық қоғамдастықтың алдында "біз ауыл әкімдерін де сайлаймыз" деген есеп үшін керек пе?
Күмәнді сауал көп: ауыл әкімдерін сайлау нәтижелі бола ма?
Бұл бастама елімізді демократияландыруға және жергілікті басқару институтын нығайтуға елеулі үлес қоса ма?
Ашығын айту керек, ауыл, аудан әкімдерін сайлау оңай өткізе салатын шаруа емес.
Жергілікті жердегі сайлауда "ауылдасының атын оздырмай, рулас ағайынының тайын оздыртып" жіберетіндер табылып жатса, не істей аламыз?
Расында, тағайындалатын әкім мен сайланатын әкімнің арасында үлкен айырмашылық бар.
Ертең халық сайлаған әкімінен көп нәрсені талап етеді.
Ал сол сайланған әкім еш нәрсе істей алмай, аудан әкіміне жалтақтап отырса, халық таңдаған тұлғасы үшін не істей алады?
Еш нәрсе істей алмайды.
Анығы, бұл тағы да эксперименттік сайлау болып шығады.
Сондықтан мемлекет басшысы Қасым-Жомарт Тоқаев айтқандай, "Бұл мұқият әрі жүйелі түрде қарастыруды талап ететін маңызды қадам.
Бұл жүйенің қалай істейтінін нақты түсінуіміз керек".
Биыл сайлау бола ма
Бүгінде ел ішінен бір дүбір естіледі.
Ол биыл елімізде парламент және президент сайлауы өтуі мүмкін дегенге саяды.
Көрші елдердегі аласапыран, дағдарыстың дүмпуі, саяси аренадағы қалыптасқан қазіргі жағдайлар ақиқатқа біртабан жетелей түседі.
Расы сол, бізде бірде-бір сайлау өз уақытында өткізілген емес.
Мерзімінен бұрын өткізілген соңғы сайлауларға назар аударсақ, 2012 жылға дейінгі парламенттің төменгі палатасы – Мәжіліс құрамы бір ғана партиядан ("Нұр Отан") жасақталғаны белгілі.
Бұл әлемдік қауымдастық тарапынан да, биліктің ел ішіндегі қарсыластары тарапынан да қатты сынға ұшырағанын жасыра алмаймыз.
Осы сыннан құтылу үшін билік кезектен тыс сайлау өткізуге мәжбүр болған.
Нәтижесінде, бүгінде мәжілісте үш партияның ("Нұр Отан", "Ақ жол", косаревшіл коммунистер) өкілдері отыр.
Ал 2011 жылы кезектен тыс президенттік сайлау өткізудің астарында бүгінгі мемлекет басшысының өкілеттігіне қатысты сол кездегі қоғамдық пікірдің ала-құлалығы жатқаны сөзсіз.
Сол сияқты биыл да мерзімінен бұрын сайлау өтуі мүмкін бе?
Отандық сарапшылар да осы жылы кезектен тыс сайлау болатынына сенімді.
Тіпті, өткізілетін сайлаулар арқылы Қазақстан президенттік басқару жүйесінен парламенттік республика сипатына өтетінін болжайтындар да бар.
Ал, біз төменде әлеуметтік желі арқылы байланысқан еліміздегі саяси сарапшылардың пікірі қандай?
Әміржан Қосанов, саясаткер: - Біздің елде екі нәрсені болжау қиын.
Біріншісі – Алматының ауа райын, өйткені таудың баурайында тұрғандықтан лезде күн бұзылып кетуі мүмкін.
Екіншісі – сайлау қашан өтетінін тап басып айту қиын, өйткені кезектен тыс сайлау жариялап жіберу бізде жаман дәстүрге айналып кеткені рас.
Заң бойынша бізде 2016 жылы парламент, ал 2017 жылы президент қайта сайлануы тиіс.
Меніңше, кезектен тыс сайлау өткізу үшін биліктің бірнеше негіздемесі бар.
Қазіргі күні билікке сын айтып, оған қарсы шығар саяси күштер дағдарыс жағдайында.
Өзім бас хатшы болған бірегей "Азат" ЖСДП партиясының атын тіркемей қойды, оны пайдаланып кейбір тұлғалардың саяси сепаратистік пиғылы сол партияның қақ бөлінуіне әкеп соқты.
Коммунистік партия аса қиын жағдайда.
"Алға" партиясын тіпті тіркемей қойды да сот шешімімен жауып тастады.
Яғни, дәл қазір сайлау жариялап жіберсе, билікке лайықты түрде балама болар саяси күш жоқ!
Әрине, парламентте билік партиясынан басқа да партиялар болуы шарт.
Бірақ, меніңше, билік оның жаңа құрамына шынайы оппозициялық күштерді енгізбейді, сол баяғы әдет бойынша, қуыршақ әрі уыстан шықпайтын партияларды енгізеді.
Жаңа ұйымдар пайда болуы мүмкін, бірақ олардың саяси мән-мазмұны сол ескі күйінде қала бермек.
Елдегі әлеуметтік-экономикалық жағдайда жаңа қиындықтар пайда боп жатыр.
Батыс санкцияларына душар болған Ресеймен бір одаққа кіріп жатырмыз.
Сол санкциялардың ертеңгі күні Қазақстанға да өз әсерін тигізетінін президенттің өзі де айтып жатыр.
Әзірше Қазақстанның Ұлттық қорында ақша бар.
Біраз мәселені, соның ішінде отандық тауар өндірушілерді қолдау, жұмыс орындарын ашу сияқты проблемаларды шешуге қаржы бар.
Бірақ Кремльдің кейпіне қарасақ, ол алған бетінен қайтпайды, ол дегеніңіз - Ресейді әлемдік деңгейде оқшаулау, оны санкцияландыру одан сайын күшейеді деген сөз.
Бір одақтағы біздің де экономикамыз жаңа қиыншылықтарға тап болады деген сөз.
Ал жағдай қиындаған сайын, сайлауға түскен билік партиясына да айтылар сын көбеймек.
Ондайға билік өз басымен бара қоймайтыны анық.
Сондықтан кезектен тыс сайлау өткізілуі әбден ықтимал.
Сағат Жүсіп, саясаткер: - Қазақстанда ешуақытта президент сайлауы заң белгілеген уақытында болған емес.
Неге олай?
Сайлау тақалған кезде форс-мажорлық немесе төтеннен келіп сайлаудың уақытында өтуіне қауіп төндірген жағдай болды ма?
Жоқ.
Саяси тұрақсыздық болды ма?
Жоқ.
Биліктің бар мақсаты - басқа үміткерлер сайлауға түспесін, дайындалуға үлгірмесін, т.с.с. сылтаулар мен алдаулар.
Қазақстаннан басқа елдердің бәрінде сайлаулар заң белгілеген мерзімде, айында, күнінде өтеді.
Олар осылай өздерінің зиялы, салауатты, әдепті, өркениетті қоғам үлгісін көрсетіп, өздері қабылдаған заңды сыйлайтындықтарын танытып отыр.
Мысалы, АҚШ, Батыс Европа елдерінде, тіпті посткеңестік республикалардың көпшілігінде сайлаулардың мерзімін өзгерту тек соғыс жағдайында ғана орын алуы мүмкін деп заңдарында жазып қойған.
Ал, бізде ше?
Елімізді сайлау болатын жылдары топан су басты ма?
Жоқ.
Зілзала болды ма?
Жоқ.
Ел шетіне жау тиген жоқ (Құдай сақтасын!), Президент сайлауы ешуақытта өз мерзімінде өткен емес!
Сондықтан да келесі Президент сайлауы біздегі “қалыптасқан” әдет бойынша белгілеген мерзімнен - 1916 жылдан бұрын болуы ғажап емес деп ойлаймын.
Сонымен бірге бұл сайлау жаңа жүйемен - Президентті парламент арқылы сайлап жіберу мүмкіндігі де қарастырылып жатқан болар деген ойым бар.
Айтпақшы, "неге бізде билік сайлауды өз уақытында өткізбейді?" деген сұраққа жауап берейін.
Оның себебі, билік өз халқына сенбейді, біріншіден, қорқады.
Оның себебі халықтың сеніміне ие емес, халық өз алдына, билік өз алдына бөлек өмір сүруде.
Мақсат Жақау, "Ақ жол" ҚДП төрағасының кеңесшісі, саясаттанушы: - Жалпы, өткен жылдың тамыз айынан басталған әуелі үкіметтік құрамның ықшамдалып, мобильденуі, облыстық әкімдерді қайта қарастыру, президент әкімшілігін өзгерту, саяси талдау орталықтарын мазмұндық реңге көшіру, шетелдегі елшіліктердегі жаңа тағайындаулар, бүгінгі қауіпсіздік құрылымдарын реанимациялау – келешектегі сыртқы һәм ішкі саяси науқандардағы түрлі сценарийлердің орын алуына дайындығы іспетті.
Яғни, билік мемлекеттік саясаттағы жоспарларды қайтадан анықтап, пысықтап жатыр, әрі сыртқы өзгерістердің келер талаптарына қарай әрекет етуде.
Мұны Елбасының журналистермен кездесудегі сөзінен байқадық.
Меніңше, ендігі парламенттік құрамды жаңалау немесе жұмысшы заң шығару органын нығайту мәселесін қолға алу келесі қадам болуы тиіс.
Бірақ та, кейбір сарапшылардың президенттік алдын ала сайлауы өтуі мүмкін дегендері де жоқ емес.
Егер соңғысының маңыздылығын ескерсек, әзірше ықпалы күшті биліктің мынадай кризистік уақытта өтуі өзекті емес әрі қажеттілігі әлсіздеу?!
Сондықтан, керісінше, Елбасы қарқынды индустриалдық, кәсіпкерлік, өндірістік экономиканы жеделдету үшін заңнамалық-нормативтік актілерді жасақтауды қолға алады.
ЕЭҚ аясындағы проблемалық мәселелерге төтеп беретін, ішкі даму көрсеткіштерін күшейтетін бизнестің жаңа картасына мүмкіндік жасалады.
Осы орайда логистикалық, макроэкономикалық үдерістер мен инвестициялық ұсыныстарды енгізудің жаңа тетіктерін қарастыру маңыздырақ.
Мұның бәрін парламенттік фракциялардың қажырлы әрекеттері алға жылжытады.
Сол үшін де, осы бағытта сапалы ұсыныс пен бастамаларды көтеріп жүрген жұмысшы фракциялардың маңыздылығына билік тарапынан үлкен мән берілетіні анық.
Бұл дегеніміз, сайлау науқанының ауылы да алыс емес деген сөз.
Ал, сайлау бола қалған жағдайда, билік фракциясының үштен бір мандаттары еңбекқор фракцияларға және жаңа форматтағы, яғни солшыл, бірақ социал-демократиялық сарындағы партиялардың кіруіне мүмкіндік берілуі мүмкін.
Себебі, нарықтық талаптардың күшеюіне қарай, әлемдік тәжірибеде нақты осы социал-демократиялық бағыттар басымдыққа ие, мұны Еуропалық одақтағы фракциялардан көруге болады.
Сол себепті, сайлау парламенттік болуы керек.
Бірақ өткізу кезеңіне көбіне ауа райы емес, биліктің халықтың алдындағы орындалған міндеттері мен нәтижелі маусымдық уақытымен сәйкес келгенімен байланыстырылады.
"Әділетті Қазақстан" әдемі ертегі
2019 жылдың наурызында президенттік лауазымды қолға алған Қасым-Жомарт Тоқаев алғашқы сапарын Түркістаннан бастаған-ды.
Сол жолы Түркістанның төрінде тұрып, "Әділетті Қазақстан" туралы әңгіме қозғап, жиылған жұртты елжіреткен еді.
Тоқаевтың "Әділетті Қазақстаны" әр жерде айтыла беретін қыстырма сөзге болмаса да әдемі ертегіге айнала бастаған сияқты.
Сонымен, сейсенбіде Қасым-Жомарт Тоқаев қасиетті Түркістанға ат басын тіреп, осында облыс жұртшылығымен жүздесті.
Сайлау түндігінің түріліп қойғаны бұл.
Орталық сайлау комиссиясының бекіткен кестесі бойынша қазір президентікке кандидаттарды тіркеу кезеңі жүріп жатыр.
Ол 11 қазанға дейін созылады.
Үгіт-насихат науқаны осыдан кейін басталуы тиіс.
Алайда атқамінерлер "өңірдегі ахуалмен танысу" деп қанша жерден жасырып-жапқанмен Тоқаевтың үгіт-насихат науқаны мерзімінен бұрын басталып кеткен сияқты.
Президент әлемде қалыптасып отырған жағдайға тоқталды.
— Өздеріңіз білесіздер, әлемдегі жағдай әбден шиеленісіп кетті.
Осындай күрделі жағдайда Қазақстан халықаралық ұйымдарда, ең алдымен, Біріккен Ұлттар Ұйымында дауыс беру кезінде бейтарап ұстанымын сақтап отыр.
Бұл біздің ұлттық мүддемізге сай келеді.
Жеріміздің бүтіндігі және еліміздің амандығы – біз үшін бәрінен маңызды.
Айналамызда ауқымды соғыс болып жатыр.
Біз осыны ескере отырып, ең алдымен, еліміздің қауіпсіздігін ойлауымыз керек.
Шекарамыз бүтін болса, сырттан шабуыл жасалмаса, төрт құбыламыз түгел болады.
Бұл – мемлекетіміз үшін, мен үшін аса маңызды міндет, әрі басты мақсат, – деді Мемлекет басшысы.
Қасым-Жомарт Тоқаев сонымен бірге Қазақстанға ағылып жатқан ресейліктерге қатысты ұстанымын да білдірді.
Қазақта "Көршімен татудың көңілі тоқ" деген сөз бар.
Ең бастысы, іргелес елдермен тату болуымыз керек.
Бұдан еш ұтылмаймыз.
Соңғы күндері көрші елден, яғни Ресейден көптеген адам келе бастады.
Көпшілігі қазіргі ахуалға байланысты амалдың жоқтығынан келіп жатыр.
Оларға қамқорлық көрсетіп, қауіпсіздігіне мән беруіміз қажет.
Бұл – саяси және гуманитарлық мәселе.
Осы мәселені мен үкіметке тапсырдым.
Жалпы, осындай күрделі жағдайда біз ең алдымен адамгершілік, сабырлық, ұйымшылдықты танытуымыз керек.
Бізде ешқандай дағдарыс жоқ, дүрбелең де жоқ.
Үкімет өз жұмысын атқаруы керек.
Сырттан келген адамдарға көмек көрсетіледі, бірақ жеңілдіктер берілмейді.
Жұмыстың бәрі заң бойынша, келісімдер бойынша жүргізіледі.
Біз Ресей тарапымен келіссөздер жүргізіп, бұл түйткілді еліміздің мүддесіне сай шешеміз.
Тағы да қайталап айтамын, осындай алмағайып кезеңде бізге, ең алдымен, береке-бірлік қажет, –деді президент.
Президент әңгіме барысында елдегі саяси реформалар, өзінің "демократияға жасаған батыл қадамдары" туралы да айтты.
Тағы бір аса маңызды реформа – президенттің бір ғана мерзімге сайлануы.
Біздің аймақтағы қай мемлекетті алып қарасаңыз да, мұндай өзгеріс мүлдем болмаған.
Сондықтан бұл реформа демократия жолындағы батыл қадам деп сенемін.
Тәуекелге бел бусақ та, осындай шешім халқымыздың жарқын болашағы үшін керек деп кәміл сенемін.
Бұл реформа не үшін жасалмақшы деген сұрақ пайда болуы мүмкін.
Мәселе мынада: Президенттік лауазымға көп жыл бойы бір ғана адам ие болмауы керек.
Әлемде болсын, біздің елімізде болсын көп жыл бойы бір ғана адам ең жоғары лауазымға ие болса, мұндай жағдай елге де, Мемлекет басшысына да абырой әкелмейді.
Біз болашаққа нық сеніммен қарап, адал, дарынды саясаткерлерге жол ашуымыз керек.
Жалпы, жұрт біздің саяси жүйені өзгерту туралы жоспарымыздың мән-маңызын жақсы түсініп отыр.
Жұмысты одан әрі жалғастыру үшін жаңа Конституцияға сай сенім мандаты қажет.
Сондықтан кезектен тыс Президент сайлауы биылғы 20 қарашаға белгіленді, – деді президент.
Қасым-Жомарт Тоқаев сайлауды заңға сәйкес, әділ және ашық өткізетінін мәлім етті.
"Әлі тіркелмеген кандидаттың" елмен жүздесуі одан әрі дәл осындай сценарий бойынша Шымкент қаласында жалғасты.
Дос Көшім: Президент сайлауына түсуім мүмкін
Мен "Аманатты" саяси партия деп есептемеймін, ол билікті алған адамдардың тобын ұстап тұру үшін партияның атымен құрылған "комфортный" ұйым.
2019 жылы Президент сайлауына "Ұлт тағдыры" қозғалысы атынан түскен Әміржан Қосанов алдағы сайлауда егер үміткер болмаса тағы да түсетінін айтты.
Осыған орай "Ұлт тағдыры" қозғалысының төрағасы, белгілі саясаттанушы Дос Көшімнің пікірін сұрап көрген едік.
БАҚ беттерінде әріптесіңіз Әміржан Қосановтың алдағы президент сайлауына тағы да түсетіні жайлы ақпарат шықты.
Бұл қозғалыстың шешімі ме?
Мен бұл жайлы бірінші рет өзіңнен естіп тұрмын.
"Ұлт тағдыры" қозғалысы президент сайлауына кім түседі, кім түспейді деген мәселе бойынша әлі жиын өткізген жоқ.
Оны қайдан, қалай айтып жүргенін білмедім.
Біз демократиялық ұжымбыз.
2019 жылы жиналыста "Ұлт тағдыры" сайлауға қатыса ма?" деген сұрақ қойдым "бәрі осы сайлауға араласуымыз керек" деді.
Мен жалғыз өзім қалыс қалдым.
Бірақ бізде төраға емес, көпшіліктің айтқаны болады, көпшілік Қосановты ұсынды.
Ол жерде менің айтқаным ешқандай шешуші рөл атқармайды.
Біздің жарғымызға сай, көпшіліктің дауысы шешті.
Сөйтіп, ол сайлауға түсті.
Ел сенімінен біршама айырылып қалған әріптесіңіз Қосанов алдағы сайлауда жеңіске жететініне сенесіз бе?
2019 жылы сайлауда Әміржан Қосанов 16% дауыс жинады.
Бірақ кейбір бейресми деректерде 40% жинады десе, сайлауға бақылаушы болғандар 70% дауыс жинады дейді.
Қалай болғанда екінші орынға шықты.
Ал алдағы сайлауда қалай болатынын айту қиын.
Сайлау туралы заңның 54-бабында президент сайлауына қатысатын адам 5 жыл мемлекеттік қызметте немесе сайланбалы лауазымды қызметте жұмыс істеуі керек.
Бұл бап демократия талаптарына томпақ емес пе?
Әрине, дұрыс емес.
Бұл биліктің қитұрқы әрекеті.
Осы талапты алып тастамай демократия туралы сөз де өтірік.
Сайлау да әділ болмайды.
Менің ойымша бұл талап алынып тасталады.
Мен білетін әлемнің біраз елінде мұндай заң жоқ.
Мен бәрін білем деп айта алмаймын.
Бірақ ең кем дегенде 20-30 елдің сайлау туралы заңынан хабарым бар.
Сол елдерде бақылаушы болған азамат ретінде бұл заңның тек бізде ғана бар екенін және дұрыс емес екенін айта аламын.
Өзіңіз президент сайлауына түсуіңіз мүмкін бе?
Егер сайлау туралы заңдағы жоғарыда айтып өткен талап алып тасталынбайтын болмаса, мен президент сайлауына қатыса алмайтыным айдан анық.
Өйткені мен бір күнде билікте жұмыс істеген адам емеспін.
Ал егер ол талап алынып тастайтын болса, алдағы приезидент сайлауына түсуім әбден мүмкін.
Және біздің қозғалыс қолдаса, мен дайынмын.
Жо Байден 76 жасында президент болды.
70-ке толмаған біз неге түспеске?
Сіздің де біршама саяси беделіңіз бар.
Мүмкін сізді іште немесе сыртта қолдайтын қомақты қаржысы бар топтар тұрған шығар?
Ондай нәрсе болған емес.
Мен 33 жыл саясатта жүрмін.
Менде бұған дейін ешқандай іштен не сырттан ақша алу болған жоқ.
Ондай қолдау көрмедім.
Жақсы пікірін айтып жатады.
Саясаткер өзіне сенімді болса, қашан да халыққа сенім артады.
Менің бағытымдағы және мен қатарлы адамдар көбінде қазақ ұлтына сенеді.
Өзіңізден басқа қандай кандидаттарды көргіңіз келеді?
Менің ойымша, кандидаттар өте көп.
Өзімізше білмейтін адам сияқты боламыз.
Бірақ бізде кандидат болуға лайықты азаматтар жеткілікті.
Қоғамдық және саяси бағыттағы азаматтардың бар екенін билік көрсетпей отыр.
Тек қана Тоқаев бар деген сияқты түсінік қалыптастырып қойған.
Бізден де мықты талай азаматтар жүр.
Бірақ олар туралы "Егемен Қазақстан" газеті жазбайды, "Қазақстан" мен "Хабар" көрсетпейді.
Меніңше, сайлауға кемінде оншақты адам түсуге болады.
Егер ашық қоғам болса, олардың бәрі көрінер еді.
Қазіргі биліктегілер өздерінен артық азаматтарды көрсетпеуге тырысады.
Бұл да авторитарлық жүйенің бір көрінісі.
Қазір қарап отырсақ, алдағы президент сайлауына деген дайындық немесе соған қатысты кейбір тенденциялар басталып та кеткен сияқты.
Алдағы президент сайлауының бұрынғы сайлаулардан өзгешелігі бола ма?
Әділетті өтуге, демократияға бір жақындық байқала ма?
Жоқ.
Себебі осы уақытқа дейін сайлау заңы өзгерген жоқ.
Сайлау жүйесін өзгертеміз деген тек сөз ғана болды, бірақ бірде бір әркет байқалмады.
Бәрі сол күйінде қалды.
Кеше маған өңірлерден "Ұлт тағыдырының" өкілдері хабарласты "мынау референдумды бақылайтын сол бұрынғы 19-20-жылғы сайлауда комиссия болған сол азаматтар қарайды" екен.
Міне, референдум де, сайлау да сол.
Сол заң, сол адамдар.
Сондықтан әзірше еш нәрсе өзгерген жоқ.
Ол өзгермей, әділетті сайлау да болмайды.
Әділетті сайлау болмаса, әділетті таңдау да жоқ.
Егер тағы да әлідетсіз сайлау болса, оның арты қалай болуы мүмкін?
Өте жақсы сұрақ.
Бұл жерде екі түрлі жағдай болады.
Бірінші халық қолын бір сілтеуі мүмкін.
Немесе сайлауға саналы түрде қатыспай байкот жариялап, көңіл бөлмей қояды.
Не болмаса Беларусиядағыдай толқу болады, наразы жұрт алаңға шығып қатты қарсылығын білдіреді.
Екінің бірі болады.
Бірақ бізде ондай ауқымды толқуды ұйымдастыратын ірі қоғамдық ұйымдар жоқ.
Тіпті жай ғана ішкі қарсылық, ұсақ-түйек күңкілдеп қояудан аса алмайтын шығармыз.
Мысалы, кеше Тәжікстанда мынандай ақпарат шықты.
Оппозиция "билік транзиті әділетті сайлау жолымен жүзеге аспайтын болса, күш қолданамыз" деп әскер жинап жатқан көрінеді.
Бізде сайлаудан кейін ондай радикалды әрекеттер болады деп ойламайсыз ба?
Мен өз басым Қазақстанды Тәжікстанмен салыстыра алмаймын.
Тәжікстанда 1992 жылы азаматтық соғыс болды.
Сөйтіп олар екіге бөлінді.
Бір жағында Ислам бағытындағы партия Мұхамедшәріп Химматзода бастаған, екінші жақта демократиялық партия тобы Саиджапар Исмонов (менің жолдасым) екеуі коммунистік партияға қарсы шықты.
Коммунистік партия "Народный фонд" құрды деген.
Сол себепті бұлардың арасында нақты азаматтық соғыс болды.
Қаншама адам қаза тапты.
Керек десеңіз оппозиция саналатын исламистер мен демократтар Ауғаныстанға шегініп, сол жақта жатып та соғысты.
Ол 93-94-ке дейін жалғасты.
Кейін биліктің үштен бірін оппозицияға береміз деген келісіммен ғана соғысты тоқтатты.
Демек, оларда мұндай тәжірибе тарихында бар.
Сондықтан олар қазірде азаматтық соғысқа дайын.
Қазақстан ондай деңгейде емес.
Бізде ондай тарихи жағдай болған жоқ.
Біз саяси мәселеде еш уақытта қолына қару ұстамаған елміз, әзірге дейін.
Мүмкін қаңтардағыдай жаппай көшеге шығу болатын шығар.
Бізде ондай азаматтық соғыс болатындай саяси жағдай да, белгілі күш те жоқ.
Тоқаев партиялар туралы саясатқа "өзгеріс" еңгізді.
Ребрендинг жасады, қосты дегендей...
"Аманат" партиясы әлсіреді деген де әңгіме айтылып жүр.
Бұған не дейсіз?
"Аманат" әлсіреген жоқ, ол керісінше күшейді.
"Аманатқа" көптеген елге беделді адамдар кіріп кетті.
Олардың да әртүрлі көздеген мақсаты бар шығар, мүмкін билікке барғысы келетіндер шығар.
Тіпті осы жүйені сынап жүрген оппозициялық бағыттағы азаматтар да кірді.
Мен "Аманатты" саяси партия деп есептемеймін, ол билікті алған адамдардың тобын ұстап тұру үшін құрылған "комфортный" ұйым.
Бірақ партияның атымен құрылған ұйым.
Оны әлсіреді деп айта алмас едім.
Өйткені, бұл – әділетсіз қоғамда жетекші рөл атқаратын саяси күш
Порпорционалды сайлау жүйесі – депутаттардың партиялық тізім арқылы сайлануы.
Яғни, сайлау учаскесіне келген сайлаушы бюллетеньде көрсетілген партия атауын таңдап дауыс береді.
Ал партия Парламентке өз атынан ұсынылатын депутаттардың тізімін жасақтайды.
Азаматтар бұл орайда өзіне ұнаған партия бағдарламасы үшін дауыс беретінін нақты түсінуі тиіс, ал партия атынан кімнің депутат болатынын партия өзі айқындайды.
Ал мажоритарлық сайлау жүйесінде азаматтар сол аймақтан депутаттыққа үміткер нақты адамдар үшін дауыс береді.
Сайлау бюллетенінде көрсетілген адамдардың тізімінен кім 50 пайыздан жоғары дауыс жинаса, сол адам осы округтен депутат болып сайланады.
Яғни, азаматтар бұл орайда депутаттыққа үміткер тұлғаның сайлауалды бағдарламасы үшін дауыс береді.
Конституциялық өзгерістерге орай мажоритарлық жүйе бойынша сайланған депутаттарды кері қайтару тетігін енгізіледі.
Яғни сайлаушылар өз сенімін ақтамаған депутаттарды кері қайтарып ала алады.
Депутаттарды жасақтаудың жаңа тәртібінің қабылдануы үшін бәріміз референдумға қатысуға тиіспіз.
Безбүйрек үкімет.
Қуыршақ депутат.
Таңдаусыз сайлау
"Қазақ мемлекетінің отыз жылы бекерге кетті.
Отыз жыл бойы өзімізге-өзіміз қастандық жасадық.
Сол баяғы депутаттар кеше өздері қабылдаған шешімдерін бүгін өзгертіп жатыр.
Ертең бәрің жиналып, парламентке жалаңаяқ келіңдер десе – бәрі жалаңаяқ келеді.
Көр де тұр.
Аяқ киіммен келгені ертең креслосынан айырылуы мүмкін өйткені", – дейді саясаткер, ЖСДП партиясы төрағасының орынбасары Айдар Әлібаев ZonaKZ басылымына берген сұхбатында.
Саясаткер ел парламентіне "не кәсіби қабілеті жоқ, не намысы жоқ, өз еліне, халқы мен қоғамына жаны ашымайтын парламент" деген баға беріп отыр.
2019 жылы Нұрлан Нығматулин мен Дариға Назарбаеваның төрағалығымен өткен парламенттің бірлескен отырысында Астананың атауын Нұр-Сұлтан етіп бірауыздан өзгертті.
Енді бірауыздан қайтадан Астана етті.
Нұр-Сұлтан есімін алып тастағыш болса, істі соңына дейін жеткізіп, Назарбаевтың есімін көшелерден, университеттерден неге толық алып тастамайды, деген сауал қойды ол.
Депутаттарымыз әлем алдында масқара болғанын біле ме?
Астана атауын қайта-қайта өзгертіп?
Әлгі бір Садықов деген ректор болып еді ғой, жоғарыдан тапсырма алып, Назарбаевтың өкілеттігін созу туралы ұсыныс тастайтын.
Содан кейін қызметі өсіп, қазір астанадағы бір университеттің ректоры болып отыр.
Мәди Ахметов деген жас бала Назарбаевқа ескерткіш орнатайық деген жағымпаздығы үшін депутат болды.
Халықтың жайын, ұлттың болашағы мен мемлекет қамын ойлайтындар емес, кілең қу-жағымпаз ғана депутат болады екен бізде.
Енді "сасқан үйрек артымен жүзеді" демекші, астана атауын өзгертуге онша көп ақша кетпейді деп ақталуға тырысып отыр.
Шындығында, бұл атау ауыстырудан да біраз жемқор ақша жеп қалады-ау.
Президенттің жеті жылдық мерзімі халыққа емес, президенттің өзіне ыңғайлы, меніңше.
Өйткені екі жылдан кейін не болатынын ешкім білмейді.
Бәлкім, осы командамен, Смайылов сияқты премьерімен екі жылда ештеңе бітірмей, халыққа мардымды ештеңе ұсына алмайтынын іштері сезіп, осы қадамға амалсыз барған болуы да мүмкін.
Тағы бір фактор, тұңғыш президенттің командасынан қалған, не соларға қатысы бар бұрынғы-қазіргі шенеуніктерден тұратын үлкен топтың билікті өзіне қайтарғысы келіп жүруі де әбден мүмкін.
Оны біз білмейміз, бірақ президент білуі мүмкін.
Қазіргі қатты асығыс қимылдар осындайды меңзейді.
5 маусымдағы референдумда Конституцияға өзгеріс енгізеді, бұдан кейін ештеңе өзгертпейміз деп.
Сосын, жаз біте сала күтпеген жерден 1 қыркүйекте Конституцияға жаңа өзгерістер енгізілетінін жариялайды.
Бұл асығыстың бәрі ескі биліктің билікті қайтаруға талпынысы барын білдірсе керек.
Ең қынжылтатыны, бұлар қағаз жүзінде қандай керемет реформалар ұсынса да, оның жүзеге асырылу жағы тым күмәнді.
Кім жасайды ол реформаны?
Сол кабинеттерден шықпай жүріп өскен, терезесінің сыртындағы шын өмірден хабары жоқ статист Смайылов пен оның командасы ма?
Смайылов сияқтылар өмірінде таксиге де мінбеген, бір таксистпен сөйлесіп көрмеген адам ғой.
Олар халықтың өмірін тек өздерінің қызметтік көлігінің терезесінен ғана көретіндер.
Әдемі сөздерменен қағазды былғау ғана қолдарынан келеді.
Кез келген шаруаны жүзеге асыру үшін терең ойлай алатын адамдар керек, біздің үкіметтен мен ондай адамды көріп тұрған жоқпын.
Қазақстан үкіметі жоспар жазғыш, жиналыстар, кездесулер мен отырыстар өткізе береді, бірақ оның бәрінен еш нәтиже шықпайды.
Сөздің емес, істің адамдары керек.
Өз қалтасына түсетін нәтиже үшін емес, халық пен елге пайда әкелетін нәтиже үшін жұмыс істейтін адам жоқ.
Президенттің кадрлар туралы бір сөзінде "көшенің адамдары" дегені қателік болды.
Халыққа бұл сөз ұнаған жоқ.
Бірақ қазіргі демократиялық коалиция деп біріккен оппозицияның арасынан мен президент болуға лайық тұлғаны көрмедім.
Тәп-тәуір-ақ адамдар бар арасында, Бапи сықылды, бірақ әзірге, аттары аталып жүргендердің ішінде президенттікке сай болатын ешкім жоқ.
Бірақ олар ортақ кандидатын шығаруы тиіс.
Оның кім болатыны маған қызық.
Президент сайлауына түсу үшін мемлекеттік қызметтегі 5 жылдық өтілін талап ететін норма жабайы Африка елдерінде де жоқ шығар.
Бүкіл әлемде бізде ғана бар-ау.
Қазақстанда 5 жыл мемлекеттік қызметте болған адам дегенің – қатқан жемқор ғой, әбден қалыптасқан.
Бюджеттен ақша жеудің небір схемаларын әбден меңгерген.
Менің талай танысым болған.
Жап-жақсы, қарапайым адамдар еді.
Бірақ шенеунік атанып, Астанаға жоғары мемлекеттік қызметке барғаннан кейін оларды танымай қалдым.
Моральдық келбеті өзгеріп кетеді екен.
Тіпті, телефонмен сөйлесуден де қорқатын болып алған.
Еш нәрсені өз атымен атамай, қарапайым сұраққа жауап беруден жалтарғыш боп кетеді.
Табысы туралы тіс жарудан қорқады.
Кәдімгі адамдық келбетінен айырылады екен.
Осы норма қазір Тоқаевқа жақсы қорған боп тұр.
Бірақ ол норманы енгізіп кеткен Назарбаевтың қу командасы еді.
Тоқаев ертең өзі сайланып алғаннан кейін бұл норманы алып тастар.
Ойлап тапқан ол емес, пайдасын көріп, құрта салады.
Кешегі ұры-қарылар енді бұл сайлауға өз кандидатын жасырын тықпалай алмайды.
Өйткені Қазақстан деген халқы аз, есесіне сыбайластық дәстүрі мықты елде кімнің-кім екенін бәрі біліп отырады.
Олардың ендігі жалғыз жолы – сайлауды қаралау, оған қолдарынан келгенше кедергі жасау.
Тоқаев командасының асығуына себептің бірі осы деп ойлаймын.
Халықтың көп дауысын ала алатын кандидаттар бар.
Тоқаевқа негізі, мықты қарсылас керек.
Қарсыласың мықты болған сайын – жеңіс тәтті болады.
Мысалы, тасада келе жатқан Иманғали Тасмағамбетовтың кандидатурасын алайық.
Ол туралы халық көп айтады.
Қазақшасында мін жоқ, бес жылдық өтіл деген оған сөз емес.
Бірақ мына сайлауалды қарбаласта ол неге екенін, үнсіз отыр.
Мен оған айтар едім, "давай Иманғали, түс сайлауға" деп.
Шаңырақ оқиғасы, "президенттің өнімі" деген соңынан ерген жаман сөздерге қарамастан, басқа кандидаттардың жанында оның тұлғасы әлдеқайда салмақты көрінер еді.
Еліміздің батыс аймақтарында оның жеңетіні анық.
Сайлаудың сәнін кіргізері анық.
Меніңше, қазір президент әкімшілігі сондай бір "салмағы" бар кандидат іздеп табуға басын қатырып отыр.
Лайықты, ұят болмайтын, Қосановты қайталамайтын қарсылас керек.
Халық қазір бәріне күмәнмен қарайды.
Сенбейді.
Ендеше, бізді алда аса қызық спектакль күтіп тұр, – дейді саясаттанушы.
Жанарбек Әшімжанов: Президентті бір мерзімге сайлау – көш бастайтын жаңа тұлғаларды қалыптастыру жолындағы нақты қадам
Мемлекет басшысы Қасым-Жомарт Тоқаевтың 1 қыркүйекте Қазақстан халқына жолдаған Жолдауында Президент мандатын қайта сайлау құқығынсыз, 7 жылдық бір мерзіммен шектеу туралы ұсыныс айтты.
Осы өзгеріске қатысты Мәжіліс депутаты Жанарбек Әшімжанов өз пікірін білдірді.
Бүгін Парламентте өткен Сенат пен Мәжілістің бірлескен отырысында жақында енгізілетін саяси реформалар талқыланды.
Парламент Мәжілісінің депутаттары Президент сайлауын мерзімінен бұрын өткізу туралы ұсыныс енгізді.
Ол жаңа үлгі бойынша, Президентті екінші мерзімге қайта сайлау құқығынсыз, 7 жылдық бір мерзімге сайлау тәсілімен өтеді.
"Президенттік өкілеттіктің жалпы мерзімі екі мерзімнен бір мерзімге, яғни 10 жылдан 7 жылға дейін қысқарады.
Бұл биліктің жаңа және әділ тепе-теңдігін орнатады.
Мемлекет басшысы бүкіл саяси жүйені өзгертуді өзінен бастап отыр.
Соған байланысты мемлекеттік құрылымдағы реформалар жаңа ережелер бойынша жүргізіледі.
Аталмыш өзгеріс әділетті Қазақстанның болашағына жол ашар құқықтық норма!
Бұл норма ел тізгінін ұстар жаңа саясаткерлер мен жаңа саяси лидерлердің, сондай-ақ беті ашық, жүзі жарық, ары мен алақаны таза, елмен етене араласа жұмыс істейтін, халықты тыңдататын, өзі де тыңдай білетін жаңа буынның келуіне мүмкіндік береді.
Құқықтық демократияның бұл үлгісі жаңа саяси тұлғалардың жоғары лауазымды билікке қол жеткізуін қамтамасыз етеді.
Һакім Абайдың сөзімен айтқанда, "еңбегін сатып" ел тізгінін ұстар ұстанымы берік жастар саясат аренасына шығады" - деп түсіндірді Жанарбек Әшімжанов.
Сонымен қатар, депутаттың пікірінше, бұл – елдің ішін алатайдай бүлдіріп, көш соңында "үрит-соқтап" жүретін емес, керісінше, әр салада көш бастайтын жаңа тұлғаларды қалыптастыру жолындағы нақты қадам болмақ.
"Бұл өзгерістер барлық саяси жүйенің жаңа тәртіп бойынша жаңаруына бастайтын жол.
Президенттік мерзімнің бір реттік қана болуы Конституцияның жаңа ережелерінің өзгермейтіндігін белгілеумен қамтамасыз етіледі.
Қазақстан Республикасының Конституциясы 91-бабының 2-тармағында белгіленген мемлекеттің тәуелсіздігінен, Республиканың біртұтастығы мен аумақтық тұтастығынан, оны басқару нысанынан басқа, қайта сайлау құқығынсыз бір реттік 7 жылдық президенттік мерзім туралы жаңа норма қосылады, ол тиісінше Конституцияның өзгермейтін принциптері болып қалады" - деді депутат.
Сондай-ақ ол жұрт назарында тұрған тағы бір мәселе – елорданың бұрынғы атауын қайтару жайлы да айтып өтті.
Жанарбек Садықанұлы Қазақстан халқы Тұңғыш Президенттің мемлекет іргесін бекітудегі тарихи еңбегін жоққа шығармайтынын жеткізді.
Бүгін Қазақстанда президенттікке кандидаттарды ұсыну басталды.
Үміткерлерді ұсыну мерзімі 11 қазанда сағат 18:00-де аяқталады.
Кандидаттар Орталық сайлау комиссиясында ұсыныс түскен күннен бастап бес күн ішінде тіркеледі.
Олар кандидат ұсыну туралы республикалық қоғамдық бірлестіктің жоғары органы отырысының хаттамасынан үзінді көшірмелер, кандидаттың сайлауға түсуге келісімі туралы мәлімдеме және сайлау жарнасын қосқанын растайтын құжат өткізуі тиіс.
"Президенттікке кандидаттарды қолдау облыстар, республикалық маңызы бар қалалардың және Астананың кем дегенде 2/3 атынан теңдей өкілдік ететін сайлаушылар санының кем дегенде 1 пайызының қолын жинаумен куәландыруы тиіс.
Қол қою парақтарын беру кандидаттың Конституция мен Конституциялық заңның талаптарына сәйкестігін анықтағаннан кейін 5 күн ішінде жүргізіледі", — деді Орталық сайлау комиссиясы төрағасының орынбасары Константин Петров.
Кандидаттарға қойылатын талаптар:
ҚР азаматы болуы,
ҚР аумағында соңғы 15 жыл бойы тұруы,
Жоғары білімінің болуы,
Жасы 40-қа толған болуы,
Белсенді сайлау құқығының болуы,
Мемлекеттік қызметте немесе сайланбалы лауазымда кемінде 5 жыл жұмыс тәжірибесінің болуы,
Мемлекеттік тілді еркін меңгеруі тиіс.
19 қараша – Тыныштық күні, 20 қараша – Президент сайлауы өтетін күн болып белгіленді.
Бәсекесіз, жым-жырт сайлау.
Қазақстанға сенат керек пе?
12 тамызда Қазақстан парламентінің жоғары палатасы – cенат депутаттарының босаған орындарына сайлау өтпек.
Бірақ кандидаттардың үгіт-насихатынан бұқара бейхабар.
Қоғамда Қазақстандай унитарлы елге екі палаталы парламент керек пе деген сауал да бар.
Орталық сайлау комиссиясының хабарлауынша, 12 тамызда Қазақстан парламентінің жоғары палатасы – сенаттағы босаған 17 орынға сайлауға түсуге 58 адам тілек білдіріп, 46 кандидат тіркелген.
"БИЛІК СЕНАТ САЙЛАУЫ КЕЗІНДЕ ХАЛЫҚТЫҢ ПІКІРІН СҰРАУЫ КЕРЕК"
Сенат депутаттығына кандидаттың үгіт-насихаты жалпы халық арасында емес, облыстық, қалалық және аудандық мәслихаттарда өтеді.
Өйткені конституция бойынша сенат депутаттарын жергілікті мәслихаттар сайлайды.
Азаматтар тікелей өздері дауыс бермейтіндіктен, әлеуметтік желіде сенат сайлауы мен оған үміткерлер жайлы пікір сирек.
Ал депутаттықтан үміткерлер жайлы әлеуметтік желіге жиі пікір жазып жүргендердің бірі, Қарағанды облысының тұрғыны Майра Тілеубегім тікелей дауыс бермесек те, билік сенат сайлауы жөнінде халықтың пікірін білуі керек деп есептейді.
Биліктің әлеуметтік желіде айтылған сынға кейде назар аударатынын және кей проблемаларды шешетінін көріп жүрміз.
Қарағанды облысынан сенат депутаттығынан үміткерлер жөнінде жиі жазатыным сондықтан.
Біз тікелей сайламасақ та, билік қоғам пікірін білсін, – дейді ол Азаттық тілшісіне.
Алайда Майра Тілеубегімнің әлеуметтік желідегі сын пікіріне биліктен қандай да бір жауап болмаған
Әлеуметтік желіде сенат сайлауына байланысты белсенді пікір жазушылардың бірі Сәдуақас Аңсат өзі тұратын Қызылорда облысындағы сайлауға әкімшілік ресурс қолданылды деп санайды.
Облыстық сайлау комиссиясы өзін өзі ұсынған облыстық кәсіподақтар кеңесінің төрағасы Серік Сермағамбетовті де тіркеген.
Ол еркін ойлы азамат ретінде танылған.
Облыс әкімдігінің қысымынан соң кандидатурасын қайтарып алуға мәжбүр болды, – дейді ол.
Сәдуақас Аңсаттың айтуынша, Қызылорда облысы бойынша сенат сайлауына бәсекелес секілді төрт адам ұсынылғанымен, шын мәнінде кімнің өтетіні әкімшіліктің қолдауына байланысты болуы мүмкін.
Аңсат Қазақстан президенті Қасым-Жомарт Тоқаевқа, Орталық сайлау комиссиясының төрағасы Берік Имашевқа, бас прокурор Ғизат Нұрдәулетовке Қызылорда облысында сенат депутаттығына тіркеу заңсыз өткені жайлы бір топ адам хат жазғанын, бірақ жауап болмағанын айтады.
Бірақ таяуда өзімен сайлау комиссияның өкілдері кездесіп, тіркелген кандидаттар арасында әділ сайлау өткізуге уәде берген.
Азаттық тілшісі кандидаттықтан шығып қалған Серік Сермағанбетовпен де сөйлесті.
Ол әкімшілік тарапынан өзіне қандай да бір қысым болғанын жоққа шығарды.
Кейбір түсініспеушілік болғаны рас.
Бірақ қазіргі індет кезінде сайлауалды үгіт-насихат жүргізудің қиындығын ескеріп, өзім бас тарттым.
Облыстық, аудандық мәслихат депутаттарына барып, сайлауалды бағдарламамды таныстыруым керек.
Қазіргі індет кезінде оларды жинап, жиын өткізу мүмкін емес.
Ал онлайн режимдегі кездесуге олар қатыса бермейді.
Сондықтан әрқайсымен жеке сөйлесу керек болады, бұл – қиын шаруа, – дейді ол.
Азаттықпен сөйлескен сарапшылардың айтуынша, мемлекет бюджетінен қыруар қаржы бөліп, сенат ұстаудың қажеті
Саясаткер Дос Көшім Қазақстан унитарлық мемлекет болғандықтан қос палаталы парламенттің керегі жоқ деп санайды.
Сенат негізінен федерациялық мемлекеттерде бар.
Федерацияның әрбір субъектісінен сенатта өкіл отырады.
Қазақстан унитарлық мемлекет болғандықтан, бірпалаталы парламент жеткілікті.
1995 жылы жаңа Конституция қабылдағанға дейін парламент биліктің толық бақылауында емес еді.
Биліктің ыңғайына келмейтін бастама көтеріліп, заң қабылдау мүмкіндігінен сескеніп сенатты ұйымдастырды.
Сондықтан оған биліктің айтқанынан шықпайтын адамдар ғана іріктеледі, – дейді ол.
Сенаттың бұрынғы депутаты Уәлихан Қайсар Дос Көшімнің кей пікірімен келіспейді.
Оның сөзінше, федерациялық емес мемлекеттерде де сенат бар.
Парламенттің қос палатасы бірін бірі толықтыра алады.
Мәжіліс қабылдаған заң жобасынан кеткен қателіктерді түзеуде сенаттың рөлі бар.
Алайда сенатты, жалпы парламентті қалай қолданып отырғанына қарап биліктің мақсаты басқа екенін көруге болады.
1995 жылы жаңа Конституция қабылданған кезде парламентке оппозициялық күштердің кіруіне әлі де мүмкіндік бар еді.
Мәселен, 1998 жылғы сайлауда Серікболсын Әбділдин бастаған Коммунистік партия парламентке өтіп, билікке жайсыз сұрақтар қойды.
Компартиядан өзге де бірмандатты округтен сайланғандар болды.
Олардың арасында да тәуелсіз депутаттар бар еді.
Осылай болатынын алдын ала ескеріп, [президент] сенатты құрып, өзіне тәуелді адамдар арқылы парламентті бақылауында ұстай алды, – дейді ол.
Сенат депутаты кезінде билікке сын айтатын сирек депутаттардың бірі ретінде танылған Уәлихан Қайсар өзінің байқаусызда депутат болып кеткенін айтады.
1999 жылы сенат сайлауына түскенімде жергілікті мәслихаттарда да тәуелсіз депутаттар бар еді және "Отан" партиясы (қазіргі "Нұр Отан" партиясы – ред.) қазіргідей толық бақылайтын шамада емес болатын.
Билік маған қарсы сенаттың вице-спикерін дауысқа салса да өткізе алмады.
Оның үстіне, саяси алаңда жиі байқалмаған адаммын.
Сондықтан аса қауіптенбесе керек, билік бар күшін Коммунистік партия мен бірмандатты округтен сайланатын депутаттарды өткізбеуге жұмсады.
Мені байқаусызда өткізіп алды, – дейді ол.
"ПРЕЗИДЕНТТІҢ ДЕПУТАТ ТАҒАЙЫНДАУЫ – НОНСЕНС"
Қазақстанның 1995 жылы қабылданған Конституциясына сәйкес, парламент екі палата – сенат пен мәжілістен тұрады.
Сонымен қатар, Қазақстан президентіне сенаттың 7 депутатын тағайындау құқығы берілген.
Кейін оны 15 депутатқа дейін ұлғайтқан.
Дос Көшімнің сөзінше, сайланбалы органға президенттің депутат тағайындауының өзі – нонсенс:
Бір депутатты да тағайындауға болмайды.
Барлығы сайлануы тиіс.
Бірақ президентке 7 депутат тағайындаудың өзі аз көрінді.
Сенатта билікке жайсыз бастамалар көтеріле қалса, оған қарсы дауыс беретін өз адамдары болуы керек, сондықтан олардың санын одан әрі көбейтіп, сақтық жасады, – дейді Дос Көшім.
Уәлихан Қайсардың айтуынша, сайланбаған, Қазақстан президенті тағайындаған сенат депутаттары президент әкімшілігінен түскен тапсырманы орындап қана отырады.
Қазіргі президент Қасым-Жомарт Тоқаевқа сенатқа 15 депутатты тағайындаудың қажеті де жоқ.
Өйткені парламент мәжілісі мен жергілікті мәслихаттардың барлығы да "Нұр Отан" партиясының қолында.
Тоқаевтың өзі де Қазақстан президенті Нұрсұлтан Назарбаевтың тағайындауымен бірнеше жыл сенат депутаты және төрағасы болды, – дейді ол.
2019 жылдың тамыз айында Қазақстан президенті Қасым-Жомарт Тоқаевтың жарлығымен сенат депутаты болып тағайындалған Дана Нұржігіт сенат керек пе, жоқ па дегеннен гөрі "қос палата қалай өзара тығыз жұмыс істейді" деген мәселе ойландыратынын айтады.
Мәжілісте талқылаған заң жобаларын електен өткізгендей жіті бақылаймыз.
Заңды қабылдамас бұрын мәжіліс депутаттарымен тығыз байланыста жұмыс істеп жүрміз, – дейді ол.
"Депутаттыққа тағайындалардан бұрын Қасым-Жомарт Тоқаевтың сайлауалды науқанына қатыстым" деген Дана Нұржігіт "дәл қазіргі жағдайда президенттің позициясы мен ішкі позициямда қарама-қайшылық жоқ" дейді.
Оның сөзінше, парламент депутатына қызмет пәтері, бір көмекші беріледі, 600 мың теңгеден асатын жалақы алады.
Қазақстан парламенті сенатының сайлауы биыл 12 тамызда өтіп, қорытындысы 18 тамызда белгілі болмақ.
Қазақстан конституциясы бойынша, сенат депутаттарының тең жартысы әр үш жыл сайын қайта сайланады.
Сенаттың заң шығару бастамасын көтеруге құқығы бар.
Қазақстанда сенат төрағасы қызметіне де кандидатты әдетте президент ұсынады.
Конституцияға сай, сенат төрағасы – билік тармағында президенттен кейінгі екінші адам.
Елде Нұрсұлтан Назарбаев президент болып тұрған тұста оның жақын серігі Қасым-Жомарт Тоқаев сенат төрағасы болды.
2019 жылы наурызда Назарбаев президенттіктен кетіп (бірақ Қауіпсіздік кеңестің төрағасы, "Нұр Отан" партиясының лидері ретінде биліктің бір тармағын әлі ұстап отыр), орнына Тоқаевты қалдырды.
Тоқаев президент қызметіне кіріскен күні Назарбаевтың үлкен қызы Дариға Назарбаеваны сенат төрағалығына ұсынды, сенат депутаттары оны бірауыздан қолдады.
Биліктегі бұл шешімдер жұрттың наразылығын тудырып, елде қарсылық акциялары жиіледі.
Полиция наразылыққа келген мыңдаған адамды ұстады.
Тоқаев былтыр 9 маусымда кезектен тыс сайлауында жеңіске жеткен соң Дариға Назарбаеваны сенат төрағасы етіп қалдырған.
Биыл мамырдың басында Тоқаев Назарбаеваны бұл қызметтен алып, орнына "Нұр Отан" партиясының төрағасының орынбасары болған, кейініректе президент әкімшілігі басшысының төрағасының орынбасары қызметін атқарған Мәулен Әшімбаевты тағайындады.
Сенатқа кімдер сайланады?
Сенатқа жасы отызға толған, жоғары білімі, бес жыл еңбек өтілі бар, ұсынылатын аймағында кемінде үш жыл тұрған адам сайлана алады.
Дегенмен көбіне бұрынғы және қазіргі әкімдер мен олардың орынбасарлары, бұрынғы және қазіргі министрлер не басқа да жоғары лауазымды тұлғалар, болмаса “Нұр Отан” партиясында жауапты қызмет істейтіндер сайланып жатады.
Орталық сайлау комиссиясы сайтындағы 2014 жылғы 1 қазандағы сенат депутаттарын сайлау қорытындысынан осыны байқауға болады.
2014 жылы сайланған 16 депутаттың бесеуі облыс әкімінің орынбасары, біреуі бұрынғы облыс әкімі, төртеуі сенат депутаты, үшеуі облыстық, қалалық мәслихат хатшылары, біреуі статистика департаментінің басшысы болған.
Екі депутат бизнес ортадан сайланды.
2014 жылы сайланғандардың барлығы – "Нұр Отан" партиясының мүшесі.
Демек, Қазақстанда әкімдер мен олардың орынбасарларының, билікке жақын ірі корпорация өкілдерінің және "Нұр Отан" мүшелерінің ғана сенат депутаты болып сайлану мүмкіндігі көбірек.
Сенаттың құзыреті қандай?
Заң жобалары алдымен парламенттің төменгі палатасы – мәжілісте, содан соң сенатта қаралып, мақұлданған соң президентке жіберіледі.
Мәжілістің өкілеті мерзімінен бұрын тоқтатылған жағдайда сенат заң шығару қызметін жалғыз атқарады.
Президенттің ұсынуымен сенат Жоғары сот төрағасын және оның судьяларын сайлайды, президенттің Ұлттық банк төрағасын, бас прокурорды және Ұлттық қауіпсіздік комитеті төрағасын тағайындауына келісім береді.
Бұған қоса, сенат конституциялық кеңестің екі мүшесін, Орталық сайлау комиссиясының екі мүшесін бес жыл қызметке тағайындайды.
Депутаттарды кім сайлайды?
Сенат депутаттары жанама сайлау құқығы негізінде сайланады, яғни оларды бұқара халық емес, облыстық, аудандық және қалалық мәслихаттардың депутаттары таңдайды.
Сондықтан кандидаттар ел ішіне шығып, халықпен кездесіп, көп үгіт-насихат жүргізбейді.
Үміткер айналасы 100-300 адамның шешімімен жоғары өкілдік қызметке алты жылға сайланады.
Қазақстанда мәслихаттардың өкілдік орган ретіндегі тәуелсіздік деңгейі төмен екенін, мәслихаттарда көбіне биліктегі "Нұр Отан" партиясы өкілдерінің отырғанын ескерсек, сенатқа басқа саяси көзқарастағы, оппозициялық бағыттағы тұлғаның не тәуелсіз кандидаттың сайлануы неғайбыл.
Президент неге 15 депутатты тағайындайды?
Конституцияның 50-бабына сәйкес, сенатта “қоғамның ұлттық-мәдени және өзге де елеулі мүдделерінің білдірілуін қамтамасыз ету қажеттігі ескеріліп”, сенаттың 15 депутатын президент тағайындайды.
Яғни сайланбалы орган – сенаттағы орындардың 30 пайызы президенттің шешімімен тағайындалады.
Президент тағайындаған депутаттардың арасында да бұрынғы министрлер және басқа да лауазымды қызметте болғандар бар.
Кей сарапшылар сенатты президент айналасындағы адамдарды “жазалау” немесе қызмет бергенше “уақытша жұмыспен қамту” орны деп есептейді.
Кейде үлкен лауазымды орындарда болған адамдар сенатқа “зейнетке” жіберіледі.
Оның үстіне, сенат төрағасының кандидатурасын ұсыну құқығы да президенттің құзыретінде, демек мемлекет басшысының билік иерархиясындағы екінші қызметке өзі қалаған кез келген адамды қойып, қалаған уақытта оны алып тастауына мүмкіндігі бар.
Себебі конституция бойынша, президент тағайындаған депутаттардың өкілеті президент шешімімен тоқтатылады.
Сенаттың құзыреті қандай?
Заң жобалары алдымен парламенттің төменгі палатасы – мәжілісте, содан соң сенатта қаралып, мақұлданған соң президентке жіберіледі.
Мәжілістің өкілеті мерзімінен бұрын тоқтатылған жағдайда сенат заң шығару қызметін жалғыз атқарады.
Президенттің ұсынуымен сенат Жоғары сот төрағасын және оның судьяларын сайлайды, президенттің Ұлттық банк төрағасын, бас прокурорды және Ұлттық қауіпсіздік комитеті төрағасын тағайындауына келісім береді.
Бұған қоса, сенат Конституциялық кеңестің екі мүшесін, Орталық сайлау комиссиясының екі мүшесін бес жыл қызметке тағайындайды.
Кандидаттарға қанша қаржы бөлінеді?
Биыл сенат депутаттығына кандидат болып тіркелген әрбір азаматтың сайлауалды үгіт-насихатына мемлекет бюджетінен 450 мың теңгеден (шамамен 1070 доллар) қаржы бөлінген.
Оның ішінде теледидар, радио арқылы сөйлеуге не баспа басылымдарында екі мақала жариялауға 300 мың теңге, көпшілік шарасын өткізіп, үгіт материалдарын шығаруға – 70 мың теңге, көлікке 80 мың теңге қарастырылған.
Яғни, 46 кандидаттың үгіт-насихатына мемлекет 26 миллион 100 мың теңге бөлген.
Халықаралық бақылаушылар келе ме?
7 тамызда Орталық сайлау комиссиясы сенат сайлауына халықаралық ұйым байқаушыларын аккредитациялау туралы қаулы шығарды.
Төраға Берік Имашев қол қойған қаулының қосымшасына сәйкес, 12 тамыздағы сайлауды бақылауға жалғыз Түркітілдес мемлекеттердің ынтымақтастық кеңесі бес адамды жіберген.
ОСК сайтында бұдан басқа ұйымдардың не халықаралық, отандық байқаушылардың тіркелгені туралы ресми ақпарат жоқ.
"Қоғаммен санаспай жасақталды".
Мәжілістің жаңа құрамына сарапшылар не дейді?
10 қаңтардағы сайлаудан соң мәжіліске үш партия өтті.
Олар – биліктегі "Нұр Отан", билікшіл "Ақ жол" және Қазақстанның халық партиясы (бұрынғы коммунистер).
Партиялар жетінші шақырылымға жіберетін өкілдерінің тізімін жариялап үлгерді.
Сарапшылар жаңа мәжіліс "ескі жүйеден шыққандардан жасақталды", "Нұр Отанның" сөзін сөйлейді" деп санайды.
ЖАҢА МӘЖІЛІСКЕ КІМДЕР БАРАДЫ?
Орталық сайлау комиссиясы ресми нәтижені жариялаған соң елдің экс-басшысы, президенттіктен кетсе де билікке әсер етіп отырған Нұрсұлтан Назарбаевтың "Нұр Отан" партиясы 76 мандатқа ие болды.
Мәжіліске өтетін жеті пайыздық межеден асқан "Ақ жол" партиясына мәжілістен 12, Қазақстанның халық партиясына он орын тиді.
Тоғыз депутат экс-президент Назарбаев өмір бойғы төрағасы саналатын Қазақстан халықтары ассамблеясынан сайланды.
"Нұр Отан" мәжілістегі фракциясы "70 пайызға жаңарғанын" айтып мақтанып, "тізімдегі 36 депутат – биыл жаз бен күзде партия өткізген праймериз жеңімпаздары, ал 40 депутаттың партия саяси кеңесінің квотасымен бекітілгенін" алға тартты.
"Нұр Отан" партиясы "Сайлау туралы" және "Саяси партиялар туралы" заңдарға 2020 жылы енгізілген өзгеріс талаптарын орындағанын, партия фракциясы жаңа құрамының 40 пайызы әйелдер мен 35 жасқа дейінгі жастардан тұратынын да хабарлады.
"Ақ жол" мен "Қазақстан халық партиясы" да егде жастағы депутаттарын азайтқаны байқалды.
"Нұр Отан" тізіміне Нұрсұлтан Назарбаевтың қызы Дариға Назарбаеваның енгені негізгі жаңалық болды.
Мәжілістің алтыншы шақырылымында спикер болған, Назарбаевтың маңында ұзақ жылдар бойы жұмыс істеп келе жатқан Нұрлан Нығматуллин, мемлекеттік газеттерде бас редактор болған журналист Жанарбек Әшімжан, партияның жастар қанаты "Жас Отанды" басқарған Елнұр Бейсенбаев, жастар атынан Назарбаевқа ескерткіш орнатуды ұсынған 25 жастағы Мәди Ахметов, алтыншы шақырылым депутаттары Бекболат Тілеухан, Бақытбек Смағұл және Геннадий Шиповских бар.
ҚАЗАҚСТАНДАҒЫ РЕФЕРЕНДУМДАР: ҚАШАН ЖӘНЕ ҚАЛАЙ ӨТКЕН 
АВТОР: ЭЛЬМИРА АСҚАРҚЫЗЫ 
5 маусым еліміздің Конституциясына өзгерістер мен толықтырулар енгізу бойынша референдум өтетін күн болып белгіленді.
Референдум - мемлекет үшін аса маңызды мәселенің шешімі бойынша ел тұрғындарының дауыс беруі.
KAZ.NUR.KZ тілшісі осы орайда Қазақстанда бұған дейін болған референдумдарды еске түсіріп көрді.
Референдум дегеніміз не?
Референдум — бұл жалпыхалықтық дауыс беру.
Онда мемлекеттің болашағына байланысты маңызды мәселелердің шешімі шығарылады.
Әдетте референдумның күн тәртібіне "иә", "жоқ" немесе "келісемін", "келіспеймін" деп жауап беруге болатын сұрақтар енгізіледі.
Референдумды маңызды заң жобасын қабылдауда, сондай-ақ Конституцияға өзгерістер мен толықтырулар енгізу қажет болған кезде өткізеді.
Қазақстанда референдум қалай өткізіледі Елімізде "Республикалық референдум туралы" Конституциялық заң бар.
Бұл құжатқа сәйкес, республикалық референдумға мемлекет үшін маңызды Конституциялық жобалар, заңдар мен шешімдер бойынша халықтың дауыс беруі деген анықтама берілген.
Референдумды өткізу құқығы мемлекет басшысына беріледі.
Референдум ел аумағын түгел қамтиды.
Азаматтар оған ерікті түрде қатысады.
Қатысушылардың жасы 18-ден жоғары болуы тиіс.
Референдумға сот шешімі бойынша іс-әрекетке қабілетсіз деп танылғандар, сот үкімі бойынша бас бостандығынан айыру орындарында отырғандар қатысуға құқылы емес.
Қазақстанның басқа азаматтарының референдумға қатысу құқығын кез келген тікелей немесе жанама түрде шектеуге жол берілмейді және ол заңмен жазаланады.
Референдум ашық және жария түрде өткізіледі.
Референдум өткізу туралы шешім және оған қойылған мәселелер бұқаралық ақпарат құралдары арқылы қазақстандықтардың назарына жеткізіледі.
Референдумның қалай өтіп жатқанын Орталық референдум комиссиясы белгілеп берген тәртіппен қазақстандық қоғамдық бірлестіктер, шетелдік бақылаушылар, халықаралық ұйым өкілдері бақылай алады.
БАҚ референдумға дайындық пен оны өткізу барысынан хабар тарата алады, БАҚ өкілдеріне референдум өткізілетін орындарға кіруге кепілдік берілген.
Белгіленген күні азаматтар өз учаскесіне барып, бюллетень толтырады.
Егер референдумда бірнеше сұрақ көтерілсе, оның әрқайсысы әр түспен ажыратылуы тиіс.
Дауыс беру бюллетеньдері қазақ және орыс тілдерінде, сондай-ақ тиісті әкімшілік-аумақтық бірліктің аумағында тығыз тұратын халықтың көпшілігінің тілінде басылып шығарылады.
Референдум қорытындысы Орталық референдум комиссиясының отырысында шығарылады.
Референдумда қабылданған Конституция, конституциялық заң немесе басқа заңдар референдум қорытындылары туралы ресми хабарлама жарияланған күні күшіне енеді.
Қазақстанда бұған дейін қандай референдумдар өтті Тәуелсіз Қазақстанда алғашқы референдум 1995 жылы 29 сәуірде өткізілді.
Қазақстан президентінің өкілеттілігін ұзарту бойынша республикалық референдум жарияланған күннен бастап күшіне енетін президент жарлығы негізінде өткізілген.
Референдумның күн тәртібіне "Сіз 1991 жылы 1 желтоқсанда жалпыхалықтық сайлауда сайланған Қазақстан республикасының президенті Н.Ә.Назарбаевтың өкілеттігін 2000 жылдың 1 желтоқсанына дейін ұзартуға келісесіз бе?" деген жалғыз сұрақ қойылды.
Оның нәтижесінде Н.Ә.Назарбаевтың президенттік өкілеттілігі 2000 жылға дейін ұзарды.
Дауыс берушілердің 95,46 пайызы қолдаған.
Бұл референдумға қазақстандықтардың 91,21 пайызы қатысқан.
Келесі референдум да сол жылы, 1995 жылдың 30 тамызында болып өтті.
Онда: "1995 жылы 1 тамызда баспасөзде жобасы жарияланған Қазақстан Республикасының жаңа Конституциясын қабылдайсыз ба?" деген сұрақ қойылды.
Жаңа Конституцияны дауыс берушілердің 90 пайызы қолдаған.
Сол жылдан бастап елімізде 30 тамыз Конституция күні болып белгіленді.
ЕЛОРДАДАҒЫ №59 САЙЛАУ УЧАСКЕСІНДЕ ТҰРҒЫНДАРДЫҢ 30 ПАЙЫЗЫ ДАУЫС БЕРДІ
АВТОР:РУСЛАН ҒАББАСОВ
ҚазАқпарат – ҚР Президенті Қасым-Жомарт Тоқаев келген елордадағы №59 референдум учаскесінде осы уақытта дауыс берушілердің 30 пайызы өз таңдауын жасады.
Бұл туралы аталған учаскенің комиссия төрағасы Амангелді Мырзабаев мәлім етті, деп хабарлайды ҚазАқпарат тілшісі.
"Учаскеде дауыс беруші ретінде 2553 адам тіркелген.
Қазіргі кезде жалпы тіркеудегі адамдардың 30 пайызы дауыс беріп үлгерді.
Дауыс беру жалғасып жатыр", - деді Амангелді Мырзабаев.
Бұдан бұрын хабарланғандай, Мемлекет басшысы елордадағы Оқушылар сарайында орналасқан №59 дауыс беру учаскесіне келіп, республикалық референдумда өз таңдауын жасады.
Сонымен қатар Президент сайлау учаскесінде тілшілер сауалына жауап берді.
Қ.Тоқаев ел қауіпсіздігін қамтамасыз етуге қатысты айтып өтті.
ӘДІЛЕТТІ ҚАЗАҚСТАННЫҢ БАСТЫ КӨРІНІСІ – ӘДІЛ САЙЛАУ
РУСЛАН ҒАББАСОВ
ҚазАқпарат – Тарихи референдум елімізде ұзақ жылдар бойы қалыптасқан сенімсіздік сеңін бұзып, билік пен халықтың арасындағы өзара сенімді нығайта түсті.
Бұл туралы Ұлытау облысында өтіп жатқан Ұлттық құрылтайдың отырысында Мәжіліс төрағасы Ерлан Қошанов айтты, деп хабарлайды ҚазАқпарат тілшісі.
"Әділетті Қазақстанның басты көрінісі – әділ сайлау.
Осы орайда Жаңа Қазақстанның алғашқы саяси науқаны бұрын-соңды болмаған ашықтық, әділдік жағдайында өткені мәлім.
Референдум асқан белсенділікпен, әкімшілік күштеусіз, нығыздаусыз, халықты әбігерге салмай өткізілді.
Оның қорытындыларын бұрындары елдегі сайлау үдерісін үнемі сынап келген халықаралық ұйымдардың өзі оң көзбен қабылдап, оң баға беріп жатыр.
Тіпті, еліміздегі әсіре сыншыл топтардың өзі де өзгерістердің дұрыс жақта өрбіп отырғанын мойындауға мәжбүр болды.
Бұның өзі айқындаған стратегиялық бағыттың дұрыс екенін дәлелдеп отыр.
Жалпы алғанда, біз мынаны айқын түсініп-түйсініп алғанымыз абзал - заман түбегейлі өзгеріп жатыр", - деді Е.Қошанов.
Оның пайымынша, біз өмірдің өзгергенін, қоғамның өзгергенін ескере отырып, өзіміз өзгере бастауға міндеттіміз.
"Жаңа Қазақстан дүниеге жарлықпен келмейді, бірлікпен, ынтымақпен, қажырлы еңбекпен ғана келеді.
Бұл – баршамыздан зор жауапкершілікті, табандылықты, шынайылықты, принципшілдікті қажет ететін жауапты миссия", - деді Мәжіліс төрағасы.
"Тарихи референдум елімізде ұзақ жылдар бойы қалыптасқан сенімсіздік сеңін бұзып, билік пен халықтың арасындағы өзара сенімді нығайта түсті.
Еліміздің болашақ тарихын айқындайтын маңызды құжаттың тағдырын шешуді Президент халқына сеніп тапсырса, халықтың дүйім көпшілігі өз көшбасшысына берген сенім мандатын жаңартты.
Бұл – өзіне-өзі сенімді күшті билік пен өз тағдырын өз қолына ала бастаған ашық және жауапты қоғамның саяси серті.
Біз бұл тағлымы зор таңдаудан – еліміздің ішкі және сыртқы саясатының дұрыс бағытта екенін анық көрдік!
Конституциялық өзгерістер реформалардың соңы емес, үлкен жолдың, саяси трансформацияның басы ғана екенін жуырда Мемлекет басшысы Ғылым академиясында сөйлеген сөзінде айтқан болатын", - деді Ерлан Қошанов.
АЛМАТЫДА САЙЛАУ КОМИССИЯСЫНЫҢ МҮШЕЛЕРІ ТАҒАЙЫНДАЛДЫ
АВТОР: АЛМА МҰҚАНОВА
Оңтүстік астанадағы барлық сайлау учаскелері республикалық референдумға дайын.
Бұл туралы брифинг барысында Алматы қалалық референдум комиссиясының төрағасы Жанна Асанова мәлім етті, деп хабарлайды ҚазАқпарат тілшісі.
Спикердің сөзінше, сайлау учаскелеріндегі дайындық жұмыстары толық аяқталды.
Сайлау комиссиясының мүшелері тағайындалды.
Референдум өтетін күні олар кезекшілікте болады.
"Бұрын сайлау учаскелерінде комиссия құрамында жеті адам болса, қазір сайлау учаскелерінде тізімге енгізілген сайлаушылардың санына қарай 5-11 адам комиссия мүшесі бола алады.
Алматы сайлау учаскелерінде бұл орташа есеппен 7-9 адам.
Комиссия мүшелерінің барлығы дайындықтан өтіп, тәртіпсіздік бола қалған жағдайда оны қалай реттеу керектігін біледі", - деді Жанна Асанова.
Сонымен қатар, брифинг барысында журналистер бірінші болып дауыс берген азаматтарға ынталандыру сыйлықтары қарастырылған ба?
деген сауал қойды.
"Жоқ. Алайда, демеушілер тарапынан сайлаушыларға естелік сыйлықтар табыстау бастамасы болса, неге болмасқа.
Кәсіпкерлер жәрмеңке, фотоаймақтар, концерттер түрінде мәдени іс-шаралар ұйымдастыруы мүмкін.
Өйткені, қазір жаз, демалыс екенін ескеруіміз керек.
Қала көлемінде басқа да түрлі шаралар тұрақты түрде өткізіліп тұрады.
Бірақ мұның референдумға еш қатысы жоқ.
Бұл іс-шараларға учаскелік комиссиялар қатыспайды", - деді спикер.
Бұған дейін мегаполисте 574 учаске дайындалғаны туралы жазған болатынбыз.
НҰРЛАН ӘБДІРОВ САЙЛАУ УЧАСКЕЛЕРІНДЕ ҮГІТ МАТЕРИАЛДАРЫНЫҢ БОЛМАУЫ ТИІСТІГІН ЕСКЕРТТІ
МАРЛАН ЖИЕМБАЙ
ҚР Орталық сайлау комиссиясының төрағасы Нұрлан Әбдіров сайлау учаскелерінде үгіт материалдарының болмауы тиістігін ескертті, деп хабарлайды ҚазАқпарат тілшісі.
"Ешқандай үгіт-насихат болмауы тиістігін бірнеше рет айттым.
Мұқият болыңыздар.
Біз тікелей де, жанама да үгіт-насихатқа қатыспаймыз.
Біздің міндетіміз - алдағы рефрендумға қатысуға құқығы бар азаматтарға оның өтетіндігі туралы ақпаратты жеткізу.
Оларға құқықтарын түсіндіріп, іс-шараның мәнін жеткізуге тиіспіз.
Бізде, сайлау учаскелерінде еш жерде үгіт-насихат материалдары болмауы тиіс", деді Нұрлан Әбдіров Орталық сайлау комиссиясының отырысы барысында.
Айта кетейік, бүгін Орталық референдум комиссиясы республикалық референдумға халықаралық байқаушылар ретінде қатысу үшін Орталық референдум комиссиясы халықаралық ұйымдар мен шет мемлекеттердің 272 өкілін аккредиттеген болатын.
ОБЛЫС ӘКІМДЕРІН САЙЛАУ МӘСЕЛЕСІ КЕЗЕҢ-КЕЗЕҢІМЕН ҚАРАЛАДЫ
ЕСІМЖАН НАҚТЫБАЙ
Конституциялық реформаның тағдырын шешетін республикалық референдумға екі-ақ күн қалды.
Осы қарбаластың алдында ҚР Парламенті Сенатының депутаты Ләззат Сүлейменнен сұхбат алудың сәті түсті.
Талай жыл Орталық сайлау комиссиясында еңбек еткен сенатор референдумға шығарылатын өзгерістер төңіргеніде ел аузында жүрген даулы пікірлер туралы пайымын айтты.
- Ләззат Жаңылысқызы, орталық сайлау комиссиясында талай жыл еңбек еткеніңізді білеміз.
Дегенмен біздің елдің референдум өткізу тәжірибесі соншалықты бай деп айтуға келмейтін шығар.
Бұл жолғы референдумның халық алдындағы, халықаралық аренадағы легитимділігі қалай қамтамасыз етіледі?
- Иә, біздің елде референдум өткізу тәжірибесі қалыптасқан деп айтуға келмейді.
Осы 30 жыл ішіндегі бұл үшінші референдум.
Референдум кезінде байқаушылар қатысады.
Орталық референдум комиссиясының мәліметіне сәйкес 5 маусымға тағайындалған республикалық референдумға халықаралық ұйымдардың және шет мемлекеттердің байқаушыларынан ТМД байқаушылар миссиясынан, ТМД-ға қатысушы-мемлекеттердің Парламентаралық Ассамблеясынан, Түркі мемлекеттері ұйымынан байқаушылар миссиясынан, ЕҚЫҰ/ДИАҚБ референдумды Бағалау жөніндегі миссиясынан байқаушылар қатысуға ниет білдіріп отыр.
Сонымен қатар, Ресей Федерациясы, Тайланд Корольдігі, Армения, Қырғызстан, Молдова, Палестина, Тәжікстан, Түркия, Франция, Әзербайжан, Беларусь, Болгария, Грузия Республикаларынан шет мемлекеттер байқаушылары да қатысады.
Байқаушылар референдум комиссияларының жұмысына араласпайды, бірақ толыққанды бүкіл үрдіске бақылау жасауға құқығы болады.
- Сіздің пайымыңызша, республикалық референдумға шығарылып отырған мәселелердің ішіндегі ең маңыздылары қайсысы?
- "Күшті Президент – ықпалды Парламент – есеп беретін Үкімет" қағидатын басшылыққа аламыз", – бұл Президент пікірі.
Яғни, Қазақстанды азаматтық қоғамы қалыптасқан тиімді мемлекетке айналдыру – реформалардың берік саяси-құқықтық іргетасы, мақсаты.
Меніңше, ұсынылып отырған Конституциялық өзгерістердің барлығы маңызды.
Олар өзара байланысты жəне бір мақсатты көздейді, атап айтқанда: Азаматтардың Конституциялық құқықтарын қорғау.
Суперпрезиденттік басқару үлгісінен бас тарту, Билік өкілеттіктерін қайта бөлу арқылы биліктің тепе-теңдігі мен теңгерімдігін қамтамасыз ету, Парламентті күшейту, Елді басқару ісіне халықты белсенді қатыстыруға конституциялық негіз қалыптастыру.
- Қазақстандықтардың өмірінде барынша жылдам көрініс табатын қандай конституциялық өзгерістер бар деп есептейсіз?
- Ең алдымен, менің ойымша, елді басқару ісіне қатысу мүмкіндігінің кеңеюі.
Бұл бағытта ұсынылып отырған қадамдар саяси үдерістерді шын мәнінде демократияландырады.
Сайлау жүйесінің өзгеруіне байланысты бір мандатты округтерден белсенді азаматтардың Мәжіліске, облыстық, аудандық, қалалық мәслихаттарға келуі саяси плюрализм ауқымын кеңейтеді.
Өйткені, Жаңа Конституция қабылданғаннан кейін және тиісті заңдарға өзгерістер енгізілгеннен кейін Мәжіліс, мәслихаттар жаңа сайлау жүйесімен сайлануға міндетті.
Сол кезде аудандарда мәслихаттар тек қана бір мандаттық округтерден сайланады.
Облыстық мәслихаттың 50%-н, Мәжілістің 30%-ы жекелеген азаматтарға бір мандатты округтер бойынша сайлануға мүмкіндік береді.
Бұл қоғам өмірінде бірден көрінетін мәселе деп ойлаймын.
Екіншіден, азаматтардың конституциялық құқын қорғау үшін жасалып отырған қадамдар.
Конституциялық Сот Ата заң кепілдік беретін азаматтардың құқықтары мен бостандықтарына тікелей қатысты өтініштерін және нормативтік-құқықтық актілердің Республика Конституциясына сәйкестігін қарайды.
Прокуратураның құзыреті, оның жасақталуы мен қызмет тәртібі Конституциялық заңмен белгіленеді.
Үшіншіден, жаңа партиялардың қалыптасуы.
Қазірдің өзінде де бірнеше танымал, белсенді азамат өз партияларын құру туралы бастамаларын көтеріп отыр.
Саяси партия құру тәртібі жеңілдетілді.
Ол үшін 5000 партия мүшесі жеткілікті және облыстардағы өкілдіктерінің ашылуы туралы талаптардың бәріне жеңілдіктер енгізіледі.
- Жердің асты мен үстіндегі байлықтың бәрі халықтың игілігі екені Конституцияға жазылмақшы.
Халық мұны құптағанымен осы өзгертудегі екінші сөйлемге күмәнмен қарап отыр.
Мемлекет халықтың атынан аталған игіліктерді пайдалану бойынша шешім қабылдайды дегенді қабылдағысы келмейді.
Жұрттың бұл қаупі қаншалықты орынды?
Бұған дейін Конституцияда жердің асты мен үстіндегі байлықтың халық игілігі екенінің жазылмауы салдарынан қандай да бір келеңсіздіктерге жол берілген бе?
Жалпы бұл сөйлемді жазу не үшін қажет болып отыр?
Ол жазудың Ата заңда болуы жер қойнауы мен табиғи ресурстарды игеру ісіне қандай өзгеріс әкеледі?
- Қазіргі Конституцияда жер қойнауы мемлекетке тиесілі деп жазылып тұр.
Әкімдер мемлекет атынан жер мәселесін өздері шешіп, халық мүддесін ескермеген жағдайлар аз емес.
Халықтың жайылым жерлерінің жоқтығына байланысты-ақ жүздеген мысал келтіруге болады.
Бұл мәселені шешу туралы кездесулер кезінде халық депутаттарға нақты талап қойып отыр.
Конституциялық реформа жөніндегі жұмыс тобы осы мәселелерді сараптап, мынадай түзетулерді енгізді: "Жер жəне оның қойнауы, су көздері, өсімдіктер мен жануарлар дүниесі, басқа да табиғи ресурстар халыққа тиесілі.
Халық атынан меншік құқығын мемлекет жүзеге асырады.
Жер, сондай-ақ заңда белгіленген негіздерде, шарттар мен шектерде жеке меншікте де болуы мүмкін".
Бұл қадам өте маңызды, енді жер - халықтың меншігі.
Мемлекет жер ресурсын басқару процесінде ең алдымен халықтың, қоғамның мүддесін басшылыққа алу керек.
Осылайша, әкімдер жерді өз қалауымен жекеменшікке беруі сияқты тәуекелдер жойылуы тиіс.
Кез келген уақытта жер мәселесі туралы келісім болмаса, оны талқылауға шығаруға, шешімді жою мәселесін қоюға құқылы болады.
Жерді басқаруда қате кетсе, тиісті адамдар жауапкершілік тартады, яғни жер мәселесін шешу үшін халықтан сұрау керек.
Бұл Конституциялық түзетудің ауқымында қолданыстағы заңдарға өзгерістер енгізілуі, жерді басқарудың тиімді тетіктері қарастырылуға тиіс.
- Конституциялық реформадағы облыс әкімдерін жанама сайлау мәселесін де халық екіұшты қабылдап отыр.
Халықтың өзі тікелей дауыс бермегендіктен, жұртқа жақын басшы келе қоятынына күмәнмен қарайтындар бар.
Оның үстіне әкім лауазымына үміткер екі адамды да халық ұсына алмайды.
Референдумға бұл мәселе неге осы күйінде ұсынылып отыр деп ойлайсыз?
- Иә, халық тікелей ұсына алмаса да, өзінің өкілдері мәслихат депутаттары арқылы облыс әкімдерін сайлайды, яғни облыс әкімдерін сайлауда – жанама сайлау құқығы енгізіліп отыр.
Облыстың барлық мәслихат депутаттары жиналып, Президент ұсынған кандидаттарға дауыс береді.
Бұған дейін облыс әкіміне бір-ақ кандидат ұсынылатын, мәслихаттың келісімімен жалпы дауыс берумен шешілетін.
Қазір кемінде екі, мүмкін одан да көп азаматтың кандидатурасы ұсынылады және депутаттар оларды жақтап немесе қарсы дауыс береді.
Бұл тәртіп те алға ілгерілеушілік деп ойлаймын.
Жалпы атқарушы билікті халықтың тікелей сайлауы ауыл әкімдерін сайлаудан басталды, енді аудан әкімдерін сайлау енгізіледі.
Одан кейін барып, облыс әкімдеріне кезең-кезеңмен келу мүмкіндігі қарастырылатын болар.
Жалпы жергілікті атқарушы биліктегі негізгі буын - аудан әкімдері.
Өйткені жерге, халықтың күнделікті тұрмыс-тіршілігіне байланысты мәселелер аудан әкімінің шешімімен жүзеге асырылады.
- 23-баптың 2-тармағындағы түзету бойынша, "Конституциялық Соттың, Жоғарғы Соттың және өзге де соттардың төрағалары мен судьялары, Орталық сайлау комиссиясының, Жоғары аудиторлық палатасының төрағалары мен мүшелері қандай да бір саяси партияны қолдап сөйлемеуге тиіс", - деп жазылмақшы.
Бұрын бұл санатта ондай тыйым болмаған еді.
Демек, аталған лауазым иелері елдегі сайлау процестеріне араласып келген деп айтуға бола ма?
Оның қандай мысалдарын айта аласыз?
Ал егер бұған дейін ондай проблема туындамаса, өзгеріс енгізу не үшін қажет болып тұр?
- Конституциялық өзгерістерге сәйкес өзіңіз атап отырған жоғарғы лауазымды азаматтар енді саяси партияның мүшелері болмайды.
Яғни жаңа саяси конструкцияда бұл лауазымдар партиялар мүддесінен жоғары тұрады.
Жасыратыны жоқ, осыған дейін, Нұр-Отанның билік партиясы болып, үстемдікке ие болғаны белгілі.
Ондай проблемалар болды, ендігі кезеңде бұндай тәжірибеге жол берілмеуі тиіс.
Конституциялық реформалардың мақсаты да осы.
- 44-баптың 4-тармағында Президент қайта құрылатын Конституциялық Соттың төрағасын тағайындайтыны айтылған.
Бұл елдегі сот билігін Президентке тікелей тәуелді ететін норма емес пе?
Мысалы, Германияда Конституциялық Сот төрағасын канцлер тағайындай ма?
- Президент Қасым-Жомарт Тоқаев елде 1995 жылы жұмысын тоқтатқан Конституциялық Сотты қайта құруды тапсырды, конституциялық бақылау органы қайта жанданады.
Конституциялық сотты ұйымдастыру және оның қызметі, атап айтқанда нормативтік-құқықтық актілердің, оның ішінде заңдардың күшін жою жөніндегі өкілеттіктерге қатысты түпкілікті шешімдер Конституциялық Сот туралы тиісті Конституциялық Заңда реттелетін болады.
Соттың өзі Төрағаны қосқанда 11 судьядан тұрады.
Төрт судьяны Президент тағайындайды, алты судьяны Парламенттің қос палатасы тағайындайды.
Президент Сот Төрағасын Сенаттың келісімімен, Төрағаның орынбасарын Сот Төрағасының ұсынуы бойынша судьялар арасынан тағайындайды.
Бұл процесс Конституциялық сотта теңгерімділікті қамтамасыз етеді.
Өзіңіз айтқандай, Германияда Конституциялық сот – ең жоғарғы сот органы.
Төраға 12 жыл мерзімге сайланады.
Он алты судьяның сегізін Бундестаг сайлау комиссиясы, қалған сегізін Бундесрат федералды жерлерінің өкілдері таңдайды.
Сот ГФР-дің негізгі заңына түсінік береді және конституциялылықты, яғни Конституцияға федералды және жер заңдарының сәйкестігін тексереді, Бундестаг пен Бундесраттың шешімдерінің күшін жоюға құқылы.
Қазақстанның Конституциялық сотының да конституциялық емес деп танылған заңдар мен баптардың күшін жоятын өкілеттілігі болады, ол арнайын заңдарда қаралады.
Әр түрлі деңгейдегі судьяларды сайлау коғам көтеріп жүрген мәселелердің бірі.
Бұл да кезең-кезеңімен қаралатын маңызды реформалар болмақ.
- Жоғары аудиторлық палата мен Есеп комитетінің айырмашылығы қандай?
- Есеп комитетінің Жоғары аудиторлық палата болып қайта құрылуы ең алдымен мемлекеттік бюджетті бақылауды күшейтеді, мемлекеттік қаражатты жұмсаудың тиімділігін арттырады.
Бұл құрылым Мәжіліске есепті болмақ.
Мәжіліс депутаттары – 98 адам халықтың өкілдері, яғни бюджет қаражатына Мәжіліс арқылы халық бақылауын күшейтеді деп айтсақ артық болмас.
Бұл жерде Жоғары аудиторлық палата тек қана республикалық бюджеттің орындалуын ғана емес, квазимемлекеттік сектордағы мемлекеттік қаражат, жергілікті бюджет – барлығына сараптама жасайды және жылына екі рет Мәжілістің алдында есеп береді, - деп Конституция жобасына енгізіліп отыр.
Аудиторлық палата тек қана жылына екі рет есеп беріп қана отырады деп ойламаймын, нақты жобалар бойынша, депутаттармен қоян-қолтық жұмыс істеу арқылы бюджеттің атқарылуының сапасын арттыруға ықпал ететін мықты институт болмақ.
- Заң қабылдау процесіндегі Мәжіліс пен Сенаттың құзыретіне қатысты өзгертулерді қарапайым тілмен түсіндіріп беріңізші.
Заңды қабылдау құзыреті екі палатаның біріне ғана берілетін болса, екіншісін ұстаудың қажеті қандай?
- Қазіргі тәжірибеге қарасаңыздар заңдардың көпшілігі қоғамда Мәжілісте шешім қабылданғаннан кейін талқыланады.
Бұл жерде Сенаттың көпшіліктің мүддесін ескере отырып, Мәжіліске қайтару мүмкіндігі бар.
Оның үстіне аймақтардың мүдделері, ұлттар мәселесі және т.б.
Сенат жұмысында шоғырландырылады.
Заңдарды қабылдау тәртібі Мәжіліске басымдық беріле отырып, Конституциялық өзгерістерде көрсетілген.
Парламентке байланысты Конституциялық өзгерістер заңдардың сапасын жақсартуға, қоғамдағы өзекті мәселелердің Парламентте талқылануына бағытталған.
- 83-бапта "Адам құқықтары жөніндегі уәкіл өз өкілеттіктерін жүзеге асыру кезінде тәуелсіз болады және мемлекеттік органдар мен лауазымды адамдарға есеп бермейді" деген сөйлем енгізіліп жатыр.
Бұл не үшін қажет?
Бұған дейін аталған уәкіл осындай кедергілерге тап келіп, соның кесірінен адам құқықтары елімізде табанға тапталған жайттар болды ма?
Солай болса, қандай нақты мысал келтіре аласыз?
- Халық арасында құқықтарымыз бұзылды деген пікір жиі естілетін болды.
Сенатқа қабылдауға келген азаматтар да, халықпен кездесулерімізде де осы мәселе көтерілді, яғни проблема бар.
Әлемдік тәжірибеде адам құқықтарын қорғаумен тек құқық қорғау органдары ғана емес, тәуелсіз институттар да айналыса алады.
Адам құқықтары жөніндегі уәкілдің негізгі міндеті азаматтардың құқықтарын қорғау.
Бұл да ҚР азаматтарының құқын қорғауға бағытталған қадам.
Қаңтардағы оқиғаларды тергеу кезеңінде Адам құқықтары жөніндегі уәкіл іс жүзінде алғашқы күннен бастап белсенді жұмыс атқарғаны белгілі.
Омбудсмен, беделді заңгерлер бастаған тәуелсіз қоғамдық комиссиялар прокуратура органдарымен тығыз өзара іс-қимыл жасап, өз ұстанымдарын ашық білдірді және азаматтарымызды қорғады.
Нәтижесінде заңсыз үкімдердің тәуекелдерін едәуір төмендетуге қол жеткізілді.
Омбудсменнің мемлекеттік органдар мен лауазымды тұлғаларға тәуелсіздігі мен есеп бермейтіндігі, сондай-ақ оған ешкімнің тиіспеуі кепілдігі бекітілетін болады және өз жұмысы кезеңінде Сенаттың келісімінсіз тұтқындауға немесе күштеп әкелуге де болмайды.
Уәкілдің тек Сенаттың келісімімен ғана құқық қорғау органдарымен ұсталуы мүмкін деген сөз.
Бұл оны құқық қорғау және басқа мүдделі органдарының қысымынан қорғау, яғни оны тәуелсіз ету үшін қажет.
Бұл орайда да Конституциялық заңның қабылдануы көзделеді, яғни бұл тетік қалай іске асырылатынын біз талқылап, нақты ұсыныс енгізуге тиіспіз.
Барлығы Адам құқықтарын қорғау институтын күшейтуге бағытталған.
Адам құқықтары жөніндегі Уәкілдің жергілікті жерлерде де уәкілдері болады.
Бұл қадамдардың бәрі маңызды, жергілікті жерлерде азаматтардың құқықтарын қорғалуына сапалық өзгерістер әкеледі.
- 87-баптың 4-тармағында Республика Президенті өзінің ұйғаруы бойынша облыстардың, республикалық маңызы бар қалалардың және астананың әкімдерін қызметінен босатуға құқылы екені айтылған.
Мәслихат өкілдерінің келісімі ескерілмей ме?
Тағайындаған кезде солардың жанама дауыс беруі арқылы шешім қабылданды емес пе?
- Мәслихат депутаттарының облыстың да, қаланың да, ауданның да әкімдерін қызметінен босатуға құқығы бар.
Қазіргі заңнама бойынша, егер мәслихат депутаттарының 1/5 тиісті әкімді орнынан алу туралы бастамашылық жасаса, ол мәслихат сессиясында қабылданса, әкімді орнынан босату туралы мәселені Президенттің немесе жоғары тұрған әкімнің алдына қою құқығы бар.
Сондықтан да мәслихат депутаттарының пікірі әкімді жұмыстан босатуда есепке алынады.
-Сұхбатыңызға рахмет!
ӘКІМДЕРДІ ЖАҢАША САЙЛАУ: САЯСАТТАНУШЫЛАР НЕ ДЕЙДІ?
ҒАЛИЯ ӘДІЛ
Конституцияға жақында қабылданған түзетулерге сәйкес, жаңадан құрылған облыстардың әкімдері жанама сайлау арқылы таңдалды.
Бұрынғыдай емес.
Өзгеріс бар.
Естеріңізде болса, 8 маусымда қабылданған "Облыс аумағында орналасқан мәслихаттар немесе республикалық маңызы бар қалалар және астана мәслихаттары депутаттарының облыс, республикалық маңызы бар қала және астана әкімін лауазымға тағайындауға келісім беруі қағидаларын бекіту туралы" заңға сәйкес, әкімдердің кандидатураларына облыстық қана емес, облыс аумағындағы қалалық және аудандық мәслихаттардың депутаттары да дауыс береді.
Саясаттанушы Данияр Әшімбаевтың жазуынша, бұл жолы шынымен де кандидаттар баламалы болды.
Оның пікірінше, жеңіліп қалған кейбір кандидаттардың кейбірінен жеңімпаздарға қарағанда жақсы басшы бола алатындар да бар еді.
Абай облысында Тарбағатай ауданының әкімі Асхат Смайылов және Нұр-Сұлтан қаласының сәулет, қала құрылысы және жер қатынастары басқармасының басшысы Нұрлан Уранхаев ұсынылды.
Жетісу облысында сенатор Бейбіт Исабаев пен Іле ауданының әкімі Бағдат Қарасаев үміткер атанды.
Ұлытау облысында мәжілісмен Берік Әбдіғалиұлы мен Қарағанды облысы әкімінің орынбасары Серік Шайдаров сынға түсті.
Алматы облысы бойынша Алматы облысы әкімінің орынбасары Батыржан Байжұманов пен Қаржы бірінші вице-министрі Марат Сұлтанғазиевтың кандидатурасы ұсынылды.
Данияр Әшімбаевтың пікірінше, кейбір кандидаттарды атадан бала мирас болған "жергілікті ақсүйектердің" өкілі деуге әбден болады.
Мәселен, Марат Сұлтанғазиевтің әкесі Шілік аудандық партия комитетінің бірінші хатшысы, осы ауданның әкімі болған.
Бейбіт Исабаевтың әкесі Балқаш аудандық атқару комитетінің хатшысы болып еңбек еткен.
Серік Шайдаровтың әкесі Жаңарқа аудандық атқару комитетінің төрағасы, Ақтоғай және Ұлытау аудандық партия комитеттерінің бірінші хатшысы ретінде көпшілікке танымал.
Нұрлан Уранхаевтың әкесі Киров аудандық партия комитетінің екінші хатшысы, Семей технологиялық институтының деканы ретінде белгілі.
"Бейбіт Исабаев пен Берік Әбдіғалиұлының кандидатурасын ұсынуды Президенттің өзі қабылданғаны түсінікті.
Бірақ жүргізілген талдау барлық жерде бірдей мықты нұсқалар ұсынылғанын көрсетті.
Оның дауыс беру қорытындыларынан-ақ аңғаруға болады.
Мысалы, Абай облысында Асхат Смайылов 25 дауысқа, Нұрлан Уранхаев 89 дауысқа ие болды.
Жетісу облысы бойынша Бейбіт Исабаев 106 дауыс, Бағдат Қарасаев 35 дауыс жинады.
Ұлытау облысында Берік Әбдіғалиұлы 51 дауысқа, Серік Шайдаров 13 дауысқа ие болды.
Алматы облысында Батыржан Байжұмановқа 59 дауыс, Марат Сұлтанғазиевқа 129 дауыс берілді.
Осылайша, конституциялық реформаның алғашқы нәтижесін көрдік.
Жанама түрде келісілген әкімдер жұмысқа кірісті.
Бұл өзгерістің басы ғана", – дейді саясаттанушы Данияр Әшімбаев.
Ал саясаттанушы Талғат Қалиевтің пікірінше, жаңа реформа саяси монополияның салдарынан әлеуетін аша алмағандарға тамаша мүмкіндік беріп отыр.
"Осы жолғы тағайындауларға тән ерекшелік көп.
Кандидаттарды таңдауда бұған дейін қалып дүние саналып келген жасырын логика, өңірлік, рулық, кландық басымдық ескерілген жоқ.
Тағайындалған бес адамның екеуі 40-50 жас аралығындағы ұлттық қоғамдық сенім кеңесінің мүшелері.
Қысқасы, осыған байланысты элиталардың ауқымды айналымы процесін іске қосылды деп санауға болады және конституциялық реформа оған қайтымсыз сипат берді.
Енді 60-шы жылдың соңында және 70-ші жылдары туған әлеуеті бола тұра, ұзақ жылдарға жалғасқан саяси монополияның салдарынан жолы ашылмаған адамдарға сынға түсер сәт туған секілді", – дейді саясаттанушы Талғат Қалиев.
Данияр Әшімбаевтың айтуынша, жаңа облыстарға қатысты сценарий алты қадамнан тұрады.
Оның екеуін өткірдік.
Олар – жаңа мәслихаттардың құрылуы және әкімдердің сайлануы.
Енді қалған қадамдарды сәтті жалғастыру маңызды.
"Үшінші қадам – толыққанды жұмыс істейтін облыстық әкімдіктерді құру.
Өңірлердің жаңа басшылары басқару аппаратын құруы тиіс.
Яғни, орынбасарларын, өңірлік басқармаларын айқындайды.
Төртінші қадам – орталыққа бағынатын аумақтық органдар құру.
Бұған қаржылық, құқықтық, медициналық және басқа да құрылымдар жатады.
Бесінші қадам – бюджеттердің түпкілікті бөлінуі.
Жаңа және бұрынғы әкімшілік бірліктер арасындағы бюджет бөлімін заңды түрде рәсімдеп қана қоймай, сонымен қатар әртүрлі даму бағдарламаларының бюджеттерін қайта бекіту керек.
Алтыншы қадам – материалдық қамтамасыз ету жөніндегі мәселелерді шешу", – дейді Д.Әшімбаев.
АЛМАТЫЛЫҚТАР РЕФЕРЕНДУМ УЧАСКЕЛЕРІНЕ САҒАТ ЖЕТІ БОЛМАЙ ЖИНАЛДЫ
АЛМА МҰҚАНОВА 
Алматыда Ата заңымызға енгізілетін өзгерістер мен толықтыруларға қатысты дауыс беру басталды.
Бүгін қаладағы учаскелер ашылмай жатып, референдумға қатысуға келген алматылықтар қарасы қалың болды, деп хабарлайды ҚазАқпарат тілшісі.
Алматыда алғашқы референдум учаскесі таңғы сағат 6.
00-де ашылды.
Ал дауыс беру сайлау заңнамасында бекітілген тәртіп бойынша сағат 7.
00-де басталды.
Ел тарихындағы елеулі оқиғаға бейжай қарамай, өз даусын беруге келген қала тұрғындарының көңіл-күйі көтеріңкі.
Солардың бірі Данияр Тлеубердиев.
"Менім жасым 27-де.
Осы уақытқа дейін ешқандай саяси науқаннан тыс қалған емеспін.
Ел тарихындағы елеулі оқиғаға бей-жай қарамай белсенді қатысу – әрбір азаматтың басты борышы деп санаймын.
Себебі бұл – бүгінгі Қазақстанның ғана емес, келешек ұрпақтың тағдырына тікелей әсер ететін маңызды сәт", - дейді Данияр Тлеубердиев.
№ 359 референдум комиссиясының төрағасы Айымгүл Иманғалиеваның айтуынша, сайлашуларға барлық жағдай жасалған.
"Біздің сайлау учаскесінде 2051 адам тіркелген.
Алматылықтар белсенді атсалысып жатыр.
Төрт бақылаушы жұмыс істеуде.
Барлық сайлау нормаларын қатаң қадағалаймыз", - дейді Айымгүл Иманғалиева.
Мегаполисте 574 референдум учаскесі ашылған.
ӨЗІН-ӨЗІ ҰСЫНЫП ЕДІ, ІС ҚОЗҒАДЫ".
САРЫӨМІР АУЫЛЫ ӘКІМІН САЙЛАУ НЕМЕН БІТТІ?
АЗАТТЫК РАДИОСЫ
2021 жылы Қазақстанда алғаш рет ауыл және ауылдық округ әкімдерін сайлады.
Президенттің бастамасымен арнайы заң қабылданып, халықтың ауыл әкімін төте дауыс беріп сайлауы – қоғамның демократияға қарай жаңа қадамы деп аталды.
Қарашаның аяғында Батыс Қазақстан облысындағы шағын ауылдың тұрғындары сайлауда бақ сынап көрді.
Бірақ ойлағандай болмай шықты.
Азаттық осы шараның мән-жайын анықтап көрді.
*2022 жылғы қаңтардың басында жарияланады деп жоспарланған бұл мақала Қазақстанда болған оқиғаларға байланысты кейінге қалған еді, бірақ елдің қоғамдық-саяси өміріндегі өзгерістер мен биліктің реформалар жайлы уәделерінің материалда қозғалған өзекті мәселеге де қатысы бар.
САРЫӨМІР ХАЛҚЫНЫҢ СОЛҒАН ҮМІТІ
Батыс Қазақстан облысы Теректі ауданындағы Сарыөмір ауылы өңірдің әкімшілік орталығы Орал қаласынан 105 километр қашықта орналасқан.
Ауылда мыңнан астам адам тұрады, көбі мал өсірумен айналысады.
Жаз мезгілінде Орал қаласы мен көрші елдімекендерден жұрт демалуға келетін Шалқар көлінде жұмыс істеп, табыс табады.
Сарыөмірге дейін апаратын жүруге жарамды жол ауылға кіреберісте кілт үзіліп қалады.
Ары қарай шаң-топырақ жол басталады.
Суық түскен соң ауылға жеңіл көлікпен жету оңайға соқпайды: күзгі жаңбырдан қалған лай-батпақтың беті қатып, жолдың ой-шұңқыры көбейеді.
Жергілікті жұрт бұл жолдың жайын әжуалап, "біздің жолдың үш күйі бар: батпақ, қатқан батпақ, кепкен батпақ" деп күледі.
Ауылда үй көп емес.
Олардың бәрі кең көшелердің бойында, бір-бірінен алшақ орналасқан.
Орталық көшеде әкімдіктің бірнеше кабинеттен тұратын тар ғимараты, жаңа мәдениет үйі, дүкен және шағын "дәмхана-тойхана" көзге түседі.
Азаттық тілшісі 28 қарашаға белгіленген ауылдық округ әкімін сайлауға үш күн қалғанда барған кезде Сарыөмірде маңызды шараға дайындық қызу жүріп жатты: мәдениет үйіне дауыс беру жәшіктері орнатылып, сайлау өтетін зал безендіріліп, дәлізге кандидаттардың суреті мен олар туралы ақпарат жазылған үш парақ ілінген.
Оған қарағанда, сайлаушыларға ауыл әкімі ретінде таңдау жасау ұсынылған кандидаттардың кейбірін жергілікті халық онша танымайды: сайлауға Сарыөмірден жүз километр жердегі Подстепное ауылының мал дәрігері Алмас Юмабаев, мамандығы мұғалім болғанымен, көп жыл бойы Сарыөмірден 40 километр жердегі Аңқаты ауылы әкімдігінде істеген, кейінгі екі жыл ауыл әкімі болған Айнұр Нұрышева түсіпті.
Екеуі де – "Нұр Отан" партиясы мүшелері.
Ал "Нұр Отан" қатарындағы тағы бір кандидат – Сарыбек Мусинді ауыл халқы жақсы таниды.
Ол Сарыөмір ауылы қарайтын Шалқар ауылдық округі әкімшілігін сегіз жыл басқарған.
Халықтың сөзінше, осы уақыт ішінде ауылға бір де бір жол салынбаған, жайылымдық жер тарыла түскен.
Сарыөмір халқы үшін жол мен жайылымдық жер – аса көкейкесті мәселе.
Сондықтан халық талап-тілегін жақсы білетін, амалын тауып, ауылдың мәселелерін шеше алатын, қолынан іс келетін "ел ішінен шыққан" азаматты әкім етіп сайлағысы келген.
Сайлауға үш күн қалғанда халық тілегіміз орындалар деп үміттенген еді.
Бірақ олар ойлағандай болмай шықты.
Тәуелсіз кандидаттың талпынысы
Кандидаттар арасында Сарыөмірде тұратын ешкімнің болмауы – жергілікті жұрттың саяси науқанға енжарлығынан емес.
Ауыл тұрғындары арасынан сайлауға түсуге ынта білдірген екі азамат өзін өзі ұсынып, құжат тапсырған еді.
Олардың бірі – мектеп мұғалімі Шынтемір Тілесжановты кандидат етіп тіркемей қойды.
Оған бұрын мұғалімнің үстінен әкімшілік хаттама толтырылғаны ілік болған.
Тілесжановтың айтуынша, күнделікті өмірдегі бір мәселеге байланысты келіспей қалған жергілікті кәсіпкер полицияға мұғалімнің үстінен арыз берген.
Арызды қараған билік Тілесжановқа айыппұл салған.
Бірақ ауыл халқы арасында мұғалімге қарағанда, Сарыөмірде туып-өскен жергілікті тұрғын Азамат Кенжеғалиев жеңіске жетеді деп сенгендер көп болған.
Ол сайлауда біраз алға жылжып, саяси белсенділігінің салдары қалай болатынын да көрген.
Әуелгіде Кенжеғалиевті де тіркемей қойған.
Қабылдау комиссиясы құжатты тіркеуге қабылдайтын соңғы күні жұмыс уақыты аяқталуына жарты сағат қалғанда Кенжеғалиевтің құжаттарын тіркеуге әкелгенін алға тартып, "кешігіп қалдыңыз" деп қайтарған.
Комиссия шешімімен келіспеген Кенжеғалиев сотқа жүгінді.
Сот комиссияның әрекетін заңсыз деп тапты.
Қабылдау комиссиясы апелляциялық шағым берген.
Азамат апелляциялық процесте де жеңіске жетті.
Ол бүгін (25 қарашада – ред.) қалада жүр, құжаттарын алып кетті.
Енді сайлауға қатыса алады, бірақ сотта жүріп, көп уақыт өлтіріп алдық.
Үгіт-насихат науқаны аяқталуына екі-ақ күн қалды, – деді сайлаудан үш күн бұрын Азаттық тілшісімен сөйлескен Кенжеғалиевтің жақтасы Бейімбет Нығметов.
Бірақ осы әңгімеден кейін көп ұзамай халық арасынан шыққан кандидат тағы да кедергіге тап болды: Кенжеғалиев апелляциялық сот қаулысын алғаннан кейін бірнеше сағаттан соң үстінен қылмыстық іс қозғалғанын білген…
Азамат Кенжеғалиев бұл оқиғаға байланысты пікір беруден бас тартты.
Оның жақтастары қылмыстық іс қозғауды партияда жоқ, халық арасынан шыққан кандидатты сайлауға қатыстырмаудың амалы деп біледі.
Полиция Қылмыстық кодекстің 385-бабы ("Жалған құжаттарды, мөртабандарды, мөрлерді, бланкілерді, мемлекеттік пошта төлемі белгілерін, мемлекеттік наградаларды қолдан жасау, дайындау немесе өткізу") бойынша берілген арыз негізінде сотқа дейінгі тергеу басталғанын хабарлады.
"ӘДІЛ САЙЛАУ ӨТКІЗУ – САЙЛАУШЫНЫҢ ҚОЛЫНДА"
Мұрат Байдекенов 2021 жылы шілде, қараша айларында өткен ауыл әкімдерін таңдау науқанында және 2019 жылғы кезектен тыс президент сайлауында тәуелсіз бақылаушы болған.
Ол 2021 жылғы қаңтарда өткен парламент сайлауында да дауыс беру процесін бақылаған.
Байдекенов өзі куә болған жайттарды бір сөйлемге сыйдырып, "Қазақстанда барлық деңгейдегі сайлаулар әділетсіз әрі бәсекесіз өтеді" деп түйіндейді.
Сайлау әділетсіз өтеді, өйткені тәуелсіз бақылаушылар мен сайлау комиссиясының кандидаттарға дауыс берген азаматтар саны туралы деректері екі түрлі болады.
Елдің дауысы мен таңдауы ескерілмейді.
Сарыөмір ауылындағы сайлауға жергілікті халықтың арасынан шыққан екі кандидатты қатыстырмай қойды.
Көп кедергі ұйымдастырды.
Бұл сайлаудың бәсекесіз өткенін көрсетеді.
1991 жылдан бері бізде бәсекеге толы сайлау болған емес, – дейді Байдекенов.
Өз еркімен бақылаушы болып жүрген азамат "елдегі жағдайды өзгертуге болады, ол үшін дауыс берушілер белсенді болуы керек, сонда ғана деректердің бұрмалануын тоқтатып, халықтың шынайы пікірін білеміз" деп есептейді.
Тәуелсіз бақылаушылар ретінде деректердің бұрмалануына жол бермей, заң бұзу фактілерін тіркеп, бюллетеньдерді топтап салуды тоқтатып, сайлаудың әділ өтуіне үлес қоса аламыз.
Әділ сайлау өткізу – дауыс берушілердің қолында, – дейді Байдекенов.
Сайлауға тәуелсіз бақылау жүргізумен айналысатын "Еркіндік қанаты" қоғамдық қорының атқарушы директоры Елена Швецова жергілікті деңгейдегі әкімдерді сайлау мәселесіне келгенде дауыс беруге аз адам келетінін және заңнамада жетілдіруді қажет ететін тұстар көбін айтады.
Ауыл әкімдерін сайлауға байланысты сұрақ көп.
Өзі тұратын елдімекеннің бүкіл мәселесін бес саусағындай білетін, ауылға әкім болып, жағдайды өзгерткісі келетін азаматтарға көп кедергі жасалады.
Кандидат мемлекеттік органдағы еңбек еткен және жоғары білімі болуы керек деген талаптар да бар, – дейді Швецова.
Сарапшы жергілікті деңгейдегі әкім сайлауын енгізу туралы шешімді құптайды.
"Сайлау кезінде заң бұзу жайттары болса да, олардың саны парламент және президент сайлауы кезіндегіден аз" дейді ол.
Швецованың пікірінше, халық ауыл әкімін сайлауды қолдайды.
Сарапшы "Еркіндік қанаты" қоры жүргізген сауалнамада респонденттердің 61 пайызы осы реформаны жақтағанын айтады.
Бәрін бір қалыпқа салу үшін уақыт керек.
Халық арасынан шыққан, өзгеріс болғанын қалайтын азаматтар қажет.
Халық дауысының күшіне сенетін, лайықты әкім таңдап, ауыл басшысының жұмысы көңілінен шықпаса, оны орнынан алып тастай алатын тұрғындар керек, – дейді Швецова.
Азамат Кенжеғалиев бағын сынауға бел буып, Сарыөмірдегі қабылдау комиссиясына құжаттарын апарған кезден бірнеше ай бұрын Қазақстанда ауыл әкімін сайлау басталған: былтыр 25 шілдеде елдегі 14 өңір тұрғындары алғаш рет 700 жергілікті ауыл әкімін сайлаған.
Сайлаудың ресми қорытындысына сәйкес, Батыс Қазақстандағы 31 елдімекенге басшы болып тағайындалған азаматтардың 22-сі – "Нұр Отан" партиясының, екеуі "Ауыл" және ЖСДП партияларының атынан сайлауға түскен, жеті кандидат өзін-өзі ұсынған.
Шілде айында Батыс Қазақстан облысында өткен сайлау елдегі жағдайды анық көрсетеді.
Барлық өңірде сайлауда жеңіске жеткен азаматтардың басым көпшілігі – биліктегі "Нұр Отан" партиясының мүшесі.
Көбі бұрынғы қызметіне қайта сайланған.
ҚАЗАҚСТАНДА ХАЛЫҚ РЕФЕРЕНДУМ ҮШІН ДАУЫС БЕРІП ЖАТЫР
Қазақстанда өтіп жатқан референдумда 11 миллион 700 мың тіркеулі сайлаушы дауыс береді.
Қазақстанда бүгін Атазаң үшін референдум өтіп жатыр.
Тәуелсіз Қазақстан тарихында өткізілген 2-ші реткі референдум аясында қазіргі Атазаңның үштен бірі өзгеруі жоспарлануда.
Халық референдум үшін сандық басында.
Ел көлеміндегі сайлау орталықтары азандағы сағат 7-ден бастап қақпасын сайлаушыларға ашты.
Елорда Нұр-Сұлтан қаласындағы сайлау орталықтарында ел әкімшілігінің мүшелері дауыстарын берді.
Қазақстан премьер-министрі Әлихан Смайылов пен Сенат төрағасы Мәулен Әшімбаев сайлаушылар арасына келді.
Референдумды Еуропа Қауіпсіздік және Ынтымақтастық Ұйымы, Түрік Мемлекеттері Ұйымының Парламентарлар Ассамблеясы және басқа да халықаралық ұйымдар мен шетелден 272 бақылаушы қадағалап отыр.
Қазақстан президенті Қасым-Жомарт Тоқаевтың талпынысымен басталған референдум елде әкімшілік жүйесін қайта құруды мақсат етуде.
Референдум аясында қазіргі Атазаңның үштен бірі өзгеруі нысанаға алынды.
Қазақстан Орталық Сайлау комиссиясы санағына қарағанда референдумда 11 миллион 700 мың тіркеулі сайлаушы дауыс береді.
Ел көлемінде 553 сандық, шетелдерде 52 елде 65 сандық дайындалды.
Атазаң өзгерістері бес бөлімнен тұрады.
Жаңа Атазаң жобасында "Қазақстан территориясы және жер астындағы табиғи байлықтар мемлекет мүлкі" деген баб "Қазақстан территориясы және жер астындағы табиғи байлықтары халыққа тән" деп өзгертіледі.
Қазақстан президенті міндеті кезеңінде ешбір партияға мүше болмайды.
Сонымен бірге президенттің жақындары мен туыстары мемлекет билігінде міндет атқармайды.
Елдегі қазіргі ерекше президенттік әкімшілік жүйесі аяқталады.
Парламент күшейтіледі.
Парламенттің билік көлемі артады және заң қабылдау билігі Парламенттің төменгі қанаты Мәжіліске беріледі.
Заң жобасы аясында өлім жазасы толық жойылады.
Осылайша қазіргі Атазаңда террорлық қылмыс пен соғыс кезінде қылмыс жасағандарға ерекше жаза ретінде берілген өлім жазасы ешқандай шартта қолданылмайды.
Қазақстан Атазаң Кеңесі қайтадан Қазақстан Соты ретінде құрылады.
2023 жылы 1 қаңтарда міндетке бастауы жоспарланған Қазақстан Соты 11 сот мүшесінен құралады.
Мүшелер 6 жылдық міндет атқару үшін сайланады.
Президент Парламенттің үстіңгі қанаты Сенатқа тағайындайтын депутат саны 15-тен 10-ға түсіріледі.
Осылайша Парламенттің астыңғы қанатындағы депутат саны 107-ден 98 кісіге азайтылады.
Қазақстанның құрушы президенті Нұрсұлтан Назарбаевтың атазаңдық мәртебесі қамтылған Тұңғыш Президентке байланысты заң күшін жояды.
АЛМАТЫДАҒЫ САЙЛАУ УЧАСКЕЛЕРІ 2ГИС ЖӘНЕ YANDEX MAPS СЕРВИСТЕРІНДЕ ҚОЛЖЕТІМДІ
INFORM.KZ
Жобаны Алматы әкімдігі 2ГИС және Yandex Maps сервистерімен бірлесіп іске асырды, деп хабарлайды ҚазАқпарат.
Қала тұрғындарына ыңғайлы болу үшін қосымшалар карталарында өзіңіз дауыс беретін учаскенің орналасқан жерін анықтау мүмкіндігі пайда болды.
Дауыс беру учаскесін іздеудің негізгі сөздері: "Сайлау учаскелері", "Референдум учаскесі", "Referendum precinct".
2ГИС карталарында тіркелу мекенжайына сілтеме бойынша өз учаскеңізді анықтаудың қосымша мүмкіндігі бар.
Ол үшін үйдің картасын ашып, "қызметтер" бөліміне өту керек.
Еске салсақ, Алматы тұрғындары үшін телефон арқылы бірыңғай Call-орталық іске қосылды: +7(727) 338 45 45, референдумға қатысуға құқығы бар азаматтардың тізімінде өзіңізді тексеруге, сондай-ақ учаскенің нөмірі мен мекежайын анықтай аласыз.
Бұл ақпаратты open-almaty.
kz сайтыннан және @ReferendumAlmaty2022Bot Telegram-бот арқылы алуға болады.
Ол үшін ЖСН нөмірін енгізу қажет.
Республикалық референдум 2022 жылы 5 маусымда өтеді.
Референдумға "2022 жылы 6 мамырда бұқаралық ақпарат құралдарында жарияланған "Қазақстан Республикасының Конституциясына өзгерістер мен толықтырулар енгізу туралы" Қазақстан Республикасы Заңының жобасында баяндалған Қазақстан Республикасының Конституциясына өзгерістер мен толықтыруларды қабылдайсыз ба" сұрағы қойылды.
Толық ақпарат Алматы әкімдігінің сайтында қолжетімді.
ҚАЛАЛЫҚ №592 САЙЛАУ УЧАСКЕСІНЕ 2 МЫҢНАН АСТАМ АДАМ ТІРКЕЛГЕ
САМАЛ ЖУНУСОВА
САМАЛ ЖҮНІСОВА, тілші:
Қазір біз К.Сафин атындағы облыстық бокс мектебіндеміз.
Мұнда №592 сайлау учаскесі орналасқан.
Учаскеде жалпы 2042 адам дауыс беруі тиіс.
Сағат 12-ге дейін 400-гу жуығы өз таңдауын жасапты.
592-ші сайлау учаскесіне петропавлдықтар таңғы 7-ден келіп жатыр.
Барлығының мақсаты бір – жаңа Қазақстан құруға бір адамдай ат салысу.
Тарихи маңызды оқиғаға қатысушылардың бірі – Павел Афанасьев.
Белгілі зангердің айтуынша, жаңарған Конституция – кемел келешектің бастауы.
ПАВЕЛ АФАНАСЬЕВ, – облыстық қоғамдық кеңес мүшесі:
Конституцияның өзгеруі реформаның алғашқы қадамы деп ойлаймын.
Заңдар жетілдіріліп, халық игілігі үшін жұмыс істейді деген сенімдемін.
Учаске өкілдерінің айтуынша, науқан ойдағыдай өтіп жатыр.
Бұл жерде дауыс беретіндердің дені қарт адамдар екен.
Алайда, жастар да қызу ат салысып жатыр дейді комиссия төрағасы Бакетжан Теміров.
БАКЕТЖАН ТЕМІРОВ, №592 сайлау учаскесінің комиссия төрағасы:
Қарт адамдар көп келеді және де жастар да келіп жатқан жағдай бар.
01:54 №592 референдум учаскесінде 18-ге толған 41 жас бар бар.
5-6-уы келіп дауыс берді.
Қазір енді қалғандары да келе бастайды.
Айта кету қажет, дауыс берушілердің арасында денсаулығына байланысты келе алмайтын жандар да бар.
Олар үшін арнайы жылжымалы урналар қарастырылған.
ИЗРАИЛЬДЕ ТАҒЫ ДА КЕЗЕКТЕН ТЫС САЙЛАУ ӨТЕДІ
АҚБӨПЕ ӘБДРАСУЛ
Израильде басқарушы коалицияның көшбасшылары Нафтали Беннет пен Яир Лапид парламентті таратып, кезектен тыс сайлау өткізбек.
Бұл - соңғы төрт жыл ішіндегі бесінші сайлау.
Биньямин Нетаньяху осы сайлау нәтижесінде билікке оралмақшы, деп хабарлайды ҚазАқпарат ВВС сайтына сілтеме жасап.
Дүйсенбіде премьер-министр Нафтали Беннет пен сыртқы істер министрі Яир Лапид келесі аптада Кнессетте Парламент таратылатынын және жаңа сайлау туралы дауыс беретіндерін мәлімдеді.
Егер бұл шешім қабылданса, жаңа сайлауға дейін премьер-министр лауазымын Яир Лапид атқарады.
Сайлау, Израиль комментаторларының пікірінше, қазан айының соңында өтуі мүмкін.
Израильде үкіметтік коалицияның таратылуы туралы сыбыс бірнеше аптадан бері шығып жатыр.
Сегіз партияның коалициясы түбегейлі мәселе бойынша келісе алмады, яғни Батыс жағалаудағы еврей қоныстары Палестина автономиясының емес, Израиль заңдары бойынша өмір сүретіні туралы құжаттың мерзімін ұзарта алмады.
Оны ұзартуға коалицияға кіретін араб депутаттар дауыс беруден бас тартты, ал премьер Нафтали Беннет пен оның үкіметтегі басқа да әріптестері үшін бұл маңызды мәселе еді.
Енді, Франс-пресс агенттігінің түсіндіруінше, парламент таратылғаннан кейін аталған жердің мәртебесі жаңа үкімет құрылғанға дейін автоматты түрде ұзарады.
Израильде сегіз партиялық коалиция бір жыл бұрын ғана құрылған еді.
Оның негізгі мақсаты – билікке премьер-министр Биньямин Нетаньяху мен оның Ликуд партиясын жолатпау.
Таяуда жүргізілген сауалнамаға сәйкес 72 жастағы Нетаньяху мен Ликуд жаңа сайлауда Кнессеттеді мандаттар санының көп болуына байланысты жеңіп кетуі мүмкін.
2020 жылдан бері жемқорлық үшін айыпталып жатқан Биньямин Нетаньяху билікке оралатынына сенімді.
ҰЗЫНАҒАШТА РЕФЕРЕНДУМДА ТАҢДАУЫН ЖАСАҒАН 100 ЖАСТАҒЫ ӘЖЕЙ ЖИНАЛҒАНДАРҒА БАТА БЕРДІ
INFORM.KZ
Республикалық референдумда Ұзынағаш ауылының тұрғыны 100 жастағы қарт әжей дауыс берді, деп хабарлайды ҚазАқпарат.
Төлеухан Тұмарбаева сайлау учаскесіне шөбересімен бірге келді.
Апамыз 1922 жылдың 1 қаңтарында дүниеге келген.
Кейуана үш ұл, бір қызды өмірге әкелген.
Олардан 18 немере, 56 шөбере, 2 шөпшек сүйіп отыр.
Ғасыр жасаған әжей еліміздегі саяси науқандар мен тың өзгерістерге белсенді қатысып келеді.
Т.Рысқұлов атындағы орта мектебінде орналасқан №263 сайлау учаскесінде жиналған дауыс берушілерге Төлеухан апа ақ батасын берді.
РЕФЕРЕНДУМ ҚАРСАҢЫНДА ЖАСТАРҒА АРНАЛҒАН ОҚЫТУ СЕМИНАР ӨТТІ
ORTCOM.KZ
Орталық сайлау комиссиясы ҚР Президентінің жанындағы Мемлекеттік басқару академиясымен және ақпарат және қоғамдық даму министрлігімен бірлесіп, Қазақстан Республикасының Конституциясына түзетулер енгізу бойынша республикалық референдум қарсаңында "Жастар және референдум" оқыту семинарын ұйымдастырып, өткізді.
Семинарға ҚР Президенті жанындағы Жастар саясаты кеңесінің мүшелері, республикалық және өңірлік жастар ұйымдарының, жастар ресурстық орталықтарының өкілдері, жас ғалымдар, ЖОО студенттері мен белсенділер қатысты.
Орталық сайлау комиссиясының төрағасы Нұрлан Әбдіров сайлау туралы заңнаманың негізгі аспектілері және республикалық референдумды ұйымдастыру мәселелері туралы айтып берді.
Әділет вице-министрі Алма Мұқанова Қазақстан Республикасының Конституциясына енгізілетін негізгі өзгерістерді егжей-тегжейлі түсіндірді.
Бас прокурордың аға көмекшісі Азамат Саргазин референдум өткізу кезінде Құқықтық тәртіп пен заңдылықты қамтамасыз ету мәселелері жөнінде сөз сөйледі.
Жастар өкілдері талқылауға белсене қатысып, түрлі өзекті сұрақтар қойып, толыққанды жауаптар алуға мүмкіндік алды.
Іс-шара қорытындысы бойынша жас белсенділер қазақстандық жастарды референдумға қатысуға шақырды.
РЕФЕРЕНДУМ – 2022
БЕРДІМҰРАТ БАЙМҰҚАН, тілші: Қазақстанда Конституцияға өзгерістер енгізу бойынша референдум басталды.
Сайлау учаскелері таңғы сағат 7-де ашылды.
Ресми мәлімет бойынша бүгін Қазақстанда 10 мыңнан астам сайлау учаскесі жұмыс істеп тұр.
Елде дауыс беру құқығына ие 12 млн-нан астам азамат бар.
Петропавлдағы №595 сайлау учаскесіне 1300-ден астам адам тіркелген.
3 сағаттың ішінде мұнда 110 тұрғын келіп, өз таңдауын жасады.
Саяси іс-шараға облыс әкімі Құмар Ақсақалов та келіп қатысты.
Аймақ басшысы бұл науқан еліміздің болашағын айқындап, оның дамуына үлкен өзгерістер әкелетінін айтты.
ҚҰМАР АҚСАҚАЛОВ, Солтүстік Қазақстан облысының әкімі:
Жаңа Қазақстан құру – бәріміз үшін жауапты әрі өте маңызды кезең.
Бүгінгі референдумда еліміздің болашағы айқындалады.
Халық өзгерістерді күтеді.
Жаңа Конституцияны үлкен реформалардың басы ғана деп айтуға болады.
Дауыс беру учаскесіне келіп, өз таңдауын жасап жатқан халықтың қарасы көп.
Кейбір тұрғындар кішкентай балаларына дейін ертіп келіпті.
Сөздерінше өскелең ұрпаққа осылай елдегі маңызды саяси науқандарға жауапкершілікпен қарап, белсенділік таныту керектігін түсіндіреміз дейді.
АЛТАЙ ЖУАНЫШПАЕВ, қала тұрғыны:
Отбасымызбен дауыс беруге келдік.
Коституциядағы 33 бапқа енгізілетін өзгерістердің барлығы қамтылады деп ойлаймын.
Іс-шараға ардагерлер де келді.
Референдум комиссиясының мүшелері қазыналы қарттарымызға алғыстарын айтып, арнайы сыйлық ұсынды.
Айта кеткен жөн, дауыс беруге келе алмаған азаматтар үшін жылжымалы бригада да қызмет көрсетті.
Бүгін оның көмегіне №595 сайлау учаскесіне тіркелген 16 петропавлдық жүгініпті.
РЕФЕРЕНДУМҒА ҚАНША АДАМ ҚАТЫСА АЛАДЫ – САЙЛАУ КОМИССИЯСЫНЫҢ МӘЛІМЕТІ
SPUTNIK ҚАЗАҚСТАН
20 мамырдан бастап кез келген адам тұрғылықты жері бойынша тізімде өз атын тексере алады
Конституциялық өзгерістерге арналған республикалық референдумға 12 миллионға жуық адам қатыса алады.
Бұл туралы орталық сайлау комиссиясының төрағасы Нұрлан Әбдіров мәлімдеді, деп хабарлайды Sputnik Қазақстан тілшісі.
Комиссияның бүгінгі отырысында 5 маусымдағы референдумға қатысатын адамдардың саны пысықталған болатын.
"Референдумды ұйымдастыру мен өткізу жөніндегі науқан жаңа кезеңге аяқ басты.
Учаскелік референдум комиссиялары жұмысқа толығымен кірісті.
Барлығы 10 013 референдум учаскесі іске қосылады.
15 мамырдағы ақпаратқа сүйенсек, республикалық референдумға қатысуға құқығы бар азаматтардың тізіміне 11 722 536 адам енгізілген", - деді Әбдіров.
Оның айтуынша, 20 мамырдан бастап кез келген адам тұрғылықты жері бойынша тізімде өз атын тексере алады.
Ал қандай да бір өзгеріс енгіземін десе, учаскелік референдум комиссиясына өтініш жазуға мүмкіндік бар.
Ондай өтініштер сол күні бірден қаралады.
Сондай-ақ, орталық сайлау комиссиясы республикалық референдумда дауыс беруге арналған бюллетеньдердің санын бекітті.
28 мамырға дейін барлығы 11 839 761 бюллетень шығарылады.
МӘЖІЛІС ТӨРАҒАСЫ
ПРЕЗИДЕНТ САЙЛАУЫНА ТҮСПЕЙТІНІН МӘЛІМДЕДІ
АБЗАЛ КАЛИЕВ
Sputnik Қазақстан
Мәжіліс төрағасы Ерлан Қошанов алдағы президент сайлауына қатыспайтынын мәлімдеді, деп хабарлайды Sputnik Қазақстан тілшісі.
Мәжіліс кулуарында журналистер Қошановтан алдағы уақытта Amanat партиясынан президент сайлауына түсесіз бе деп сұрады.
Сондай-ақ ол таяуда Amanat партиясының өңірлік филиалдарымен жиналыс өтетінін, ол жерде партияның алдағы жоспарлапы талқыланатынын атап өтті.
Бұдан бөлек, БАҚ өкілдері "екі лауазымды қатар атқару әділетсіздік емес пе?" деп сұрады.
"Менің ойымша, ешқандай әділетсіздік жоқ.
Заңнамалық қайшылықтар жоқ, құқықтық коллизиялар жоқ.
Мен мәжіліс төрағасы және партия төрағасы қызметтерін заңды түрде атқарамын.
Бұл партияластарымның маған артқан сенімі", - деді мәжіліс спикері.
Еске салсақ, кеше, 26 сәуірде мемлекет басшысы Қасым-Жомарт Amanat партиясының төрағасы ретінде өкілеттігін тоқтатты.
Енді партияны мәжіліс спикері Ерлан Қошанов басқарады.
ШЫМКЕНТТЕ РЕФЕРЕНДУМ КЕЗІНДЕ САЙЛАУ УЧАСКЕЛЕРІНДЕ ЖҰМЫС ІСТЕГЕН 3 МЫҢҒА ЖУЫҚ АДАМ ЕҢБЕКАҚЫСЫН АЛА АЛМАЙ ЖҮР
АЙЖАН БАҚДАУЛЕТҚЫЗЫ
5 маусым күні өткен республикалық референдумда Шымкенттегі сайлау учаскелерінде жұмыс істеген 2705 адам еңбекақысын ала алмай жүр.
Республиканың өзге өңірлеріндегі әріптестерінің жалақысы түскенін алға тартқан комисся мүшелері белгілі заңгер Айгүл Орынбектен көмек сұраған, деп хабарлайды Azattyq Rýhy тілшісі.
"Шымкент қаласындағы сайлау учаскелерінің жұмысын үйлестіріп келе жатқаныма 15 жылдай болды.
Алдыңғы сайлауларда учаске мүшелерінің еңбекақысы уақытылы төленетін.
Биылғы референдумның ақшасын Шымкент қаласы бойынша бірде бір адам алмады.
Бізге көршілес Түркістан облысы алып қойған, Ордабасыда, Сайрамда, Алматы қаласында туыстардан да сұрап көрдік, оларға да уақытылы төленген.
Біздің Шымкент қана елден ерекшеленіп жүр", - дейді комиссия мүшелерінің бірі.
Аталған мәселеге қатысты редакция тілшісі Шымкент қалалық референдум комиссиясына хабарласты.
Төраға Қайырбек Кұнанбаевтың мәліметінше, референдум мүшелері осы айдың аяғына дейін еңбекақыларын алады.
"Шымкент каласында 317 сайлау комиссиясында 2705 мүше еңбек етті.
Барлық 2705 адамның жалақысы бірыңғай Шымкент калалык сайлау комиссиясы аркылы төленеді.
Қазіргі танда бүкіл 317 комиссияның табельдері жинақталып, оларға жалақы төлеу бойынша жұмыстар атқарылуда.
Алайда көптеген комиссия мүшелерінің жалақы шоттары емес, әлеуметтік шоттарын, бұғатталған шоттарын беруі, сол сияқты комиссия мүшелерінің 30%-ының ауысуына байланысты жалақыны аудару уакыт алып отыр.
Референдумда жұмыс аткарған мүшелерге жалақы республикалық бюджеттен төленеді және ол толығымен жеткілікті.
Комиссия мүшелерінің жалақылары заңға сәйкес, 2022 жылдың 30 маусымына дейін төленетін болады", - деді Қайырбек Құнанбаев.
ҚАЗАҚСТАНДА РЕФЕРЕНДУМ ҚАЛАЙ ӨТЕДІ?
TENGRINEWS.KZ.
 "Республикалық референдумға дайындық пен оны өткізу тәртібі "Республикалық референдум туралы" 1995 жылғы 2 қарашадағы Конституциялық заңда көрсетілген.
Референдумды өткізуге азаматтар ерікті түрде қатысады әрі бұл жасырын дауыс беру арқылы жалпыға бірдей, тең және тікелей қатысу құқығына негізделеді", - деді Орталық сайлау комиссиясы төрағасының орынбасары Константин Петров ОСК отырысында.
Оның айтуынша, әкімдіктер дауыс беруге арналған учаскелерді анықтап, референдумға қатысуға құқығы бар азаматтардың тізімін жасауы тиіс.
Референдумды әзірлеу мен өткізуді ОСК, аумақтық сайлау комиссиялары мен учаскелік сайлау комиссиялары жүзеге асырады.
Орталық референдум комиссиясының қызметін ОСК атқарады.
"Референдумның құрамын, аумақтық және учаскелік комиссияларын жариялау мерзімдері, комиссиялардың орналасқан жері мен жұмыс уақыты туралы мәліметтер референдум тағайындалғаннан кейін 10 күннен кешіктірілмей, ал нақты айтқанда, 15 мамырдан кешіктірілмей БАҚ-та жариялануы тиіс.
Дәл осындай мерзімде әкімдер БАҚ-та референдум учаскелерінің шекаралары туралы ақпараттарды жариялауы тиіс.
Үгіт Жарлық енгізілген сәтте басталып, 4 маусымда аяқталады.
Республикалық референдумға қатысуға құқығы бар азаматтардың тізімдеріне әкім қол қояды және дауыс беру басталғанға дейін 20 күн бұрын, 15 мамырдан кешіктірмей акт бойынша ұсынылады", - деп хабарлады Петров.
20 мамырдан бастап әрбір азамат келіп, тізімнен өзін тексере алады.
Учаскелік референдум комиссиясы дауыс беру уақыты мен орны туралы азаматтарды дауыс беруге кемінде 10 күн қалғанда, яғни 25 мамырдан кешіктірмей хабардар етуі қажет.
МЕМЛЕКЕТ БАСШЫСЫ РЕСПУБЛИКАЛЫҚ РЕФЕРЕНДУМ ӨТКIЗУ ТУРАЛЫ ЖАРЛЫҚҚА ҚОЛ ҚОЙДЫ
Қазақстан Президенті Қасым-Жомарт Тоқаев Республика Конституциясына түзетулер бойынша 5 маусымға референдум өткізуді тапсырды, деп хабарлайды Деловой Қазақстан.
Қазақстан Республикасы Конституцияның 91-бабының 1-тармағына және "Республикалық референдум туралы" Қазақстан Республикасы Конституциялық заңының 18-бабына сәйкес ҚАУЛЫ ЕТЕМІН:
1. 2022 жылғы 5 маусымда республикалық референдум өткiзiлсiн.
2. "Қазақстан Республикасының Конституциясына өзгерістер мен толықтырулар енгізу туралы" Қазақстан Республикасы Заңының жобасы "2022 жылғы 6 мамырда бұқаралық ақпарат құралдарында жарияланған "Қазақстан Республикасының Конституциясына өзгерістер мен толықтырулар енгізу туралы" Қазақстан Республикасы Заңының жобасында баяндалған Қазақстан Республикасының Конституциясына өзгерістер мен толықтыруларды қабылдайсыз ба?" деген тұжырымдағы сауал қойылып, республикалық референдумға шығарылсын.
3. Осы Жарлық және "Қазақстан Республикасының Конституциясына өзгерістер мен толықтырулар енгізу туралы" Қазақстан Республикасы Заңының жобасы 2022 жылғы 6 мамырда бұқаралық ақпарат құралдарында ресми түрде жариялансын.
4. Республикалық референдумды ұйымдастыру мен өткiзу Референдумның орталық комиссиясының қызметiн атқаратын Орталық сайлау комиссиясына, сондай-ақ референдумның аумақтық және учаскелiк комиссияларының қызметiн атқаратын аумақтық және учаскелiк сайлау комиссияларына жүктелсiн.
5. Қазақстан Республикасының Үкіметі Қазақстан Республикасының Орталық сайлау комиссиясымен, Қазақстан Республикасының басқа да орталық мемлекеттік органдарымен және жергілікті атқарушы органдарымен бірлесіп, республикалық референдумды ұйымдастыру мен өткізу жөнінде қажетті шаралар қабылдасын.
6. Осы Жарлық жарияланған күнінен бастап қолданысқа енгізіледі.
24 ҚАЗАНДА ӨЗБЕКСТАН ПРЕЗИДЕНТІНІҢ САЙЛАУЫ ӨТЕДІ
KAZINFORM
Бүгін, 23 шілдеде Өзбекстан Республикасы Орталық сайлау комиссиясының кезекті отырысы өтті.
Ол үлкен саяси процестің бастамасы болды.
Өзбекстан Республикасы Президентін сайлау науқаны басталды, деп хабарлайды ҚазАқпарат ӨзА-ға сілтеме жасап.
Іс-шараға саяси партиялардың жетекшілері, азаматтық қоғам институттары мен бұқаралық ақпарат құралдарының өкілдері қатысты.
Орталық сайлау комиссиясы Өзбекстан Республикасы Президентін сайлау күні ретінде 2021 жылғы 24 қазанда белгіледі.
Сайлау науқаны 23 шілдеде басталады деп жарияланды.
Президент сайлаўы Өзбекстан Республикасы Конституциясының 117-бабына өзгерістер енгізуінене байланысты, ағымдағы жылдың қазан айында өткізіледі.
Өзбекстан Республикасы Орталық сайлау комиссиясының төрағасы Зайниддин Низамходжаев Президент сайлауы жаңартылған ұлттық сайлау заңнамасына, жалпыға танылған халықаралық стандарттарға, демократиялық принциптерге, ашықтық пен жариялылыққа сәйкес өтетінін баса айтты.
Алдағы сайлаулар 2017-2021 жылдардағы Өзбекстан Республикасын дамытудың бес басым бағыты бойынша іс-қимыл стратегиясында көрсетілген демократиялық идеялардың тағы бір жарқын көрінісі болады.
2016 жылғы 4 желтоқсандағы президенттік сайлаудан кейінгі бес жыл ішінде адамдарда, ел өмірінде, қоғамда, ұлттық сайлау заңнамасында орасан зор өзгерістер болды.
Халықаралық жетекші ұйымдар мен сарапшылар мойындағандай, осы кезеңде республика өмірінің әлеуметтік-саяси және экономикалық салаларында халықтың әл-ауқатын жақсартуға бағытталған батыл реформалар жүзеге асырылды.
Өзбекстан Республикасы Сайлау Кодексі негізінде өткен Президент сайлауы алғаш рет Өзбекстан Республикасы Президентінің, яғни мемлекет басшысының сайлануын конституциялық ережелерге сәйкес кезеңділік негізінде қамтамасыз етеді.
Сонымен қатар, елдегі саяси партиялардың саны біреуге көбейіп, партияаралық бәсекелестік айтарлықтай өсті.
Кездесуде барлық саяси партиялар мен олардың кандидаттары үшін сайлау науқаны кезінде шынайы бәсекелестік орта мен тең жағдайлар жасалатындығы баса айтылды.
Саяси партиялардың, азаматтардың өзін-өзі басқару органдарының, халықаралық ұйымдардың және шет мемлекеттердің өкілдері, журналистер, оның ішінде шетелдік журналистер, мыңдаған бақылаушылар президенттік сайлауға дайындық пен өткізу барысын, оның ішінде дауыс беру процесін бақылайды.
Алдағы сайлауды жоғары саяси, құқықтық және ұйымдастырушылық деңгейде өткізу үшін, Орталық сайлау комиссиясы үстіміздегі жылдың 14 сәуірінде бекіткен Өзбекстан Республикасы Президентін сайлауға дайындық жөніндегі негізгі шаралар бағдарламасына сәйкес серіктес ұйымдармен бірге ауқымды істерді жүзеге асыруда.
Соған сәйкес, маңызды міндет - сайлаушылар мен сайлау ұйымдастырушыларына Президент сайлауының маңыздылығы мен ерекшеліктері, Сайлау кодексі, сайлау заңнамасына енгізілген өзгерістер мен толықтырулардың мазмұны туралы хабарлау.
Сайлау науқаны жарияланғанға дейінгі кезеңде болған мұндай іс-шаралар миллиондаған азаматтарды қамтығанын атап өткен жөн.
КОНСТИТУЦИЯҒА ӨЗГЕРІС ЕНГІЗІЛЕТІНДІКТЕН МҰНДАЙ САЙЛАУ СОҢҒЫ РЕТ ӨТІП ЖАТЫР - ҚР ПРЕЗИДЕНТІ
KAZINFORM
Алдағы уақытта Конституцияға өзгеріс енгізілетіндіктен мұндай форматтағы сайлау соңғы рет өтіп жатыр, деді бүгін ҚР Президенті Қасым-Жомарт Тоқаев.
Бұл туралы Мемлекет басшысы Қазақстан халқы Ассамблеясының ХХХ сессиясы аясында ҚР Парламенті Мәжілісінің шығып қалған депутатының орнына ҚХА атынан ұсынылатын депутатты сайлауда дауыс бергеннен кейін, депутаттыққа үміткерлердің сенімді өкілдерімен кездесуінда айтты.
"Бірақ біздің Парламентте Қазақстан халқы Ассамблеясының тиісті орындары сақталады", – деді Қасым-Жомарт Тоқаев.
Бұған дейін Мемлекет басшысы Қазақстан халқына арнаған Жолдауында Конституцияға өзгертулер енгізуді ұсынған болатын.
Осы ретте ҚХА квотасы Мәжілістен Сенатқа ауыстырылып, депутаттар саны 9-дан 5-ке дейін қысқарады.
"ӘКІМ ЖАҚСЫ, БІРАҚ МӘСЕЛЕ КӨП".
"ЖОҒАЛЫП БАРА ЖАТҚАН" АУЫЛДАРДАҒЫ САЙЛАУ
ХАДИША АҚАЕВ
25 шілдеде Қазақстанда ауыл әкімдерін сайлау өтті.
Билік бұл науқанды "саяси модернизацияның жаңа кезеңі" деп сипаттаса, сыншылар сайлауды "демократия декорациясы" деп бағалап, мәслихат ұсынысымен аудан әкімі ауыл басшысын кез келген уақытта жұмыстан босата алатынына назар аударды.
Ауыл тұрғындары жылдар бойы шешімі табылмай келе жатқан мәселелер шаш етектен екенін айтады.
Азаттық тілшісі Шығыс Қазақстан облысының ауылдарын аралап, сайлаудың қалай өтіп жатқанын, жергілікті халықтың сайланған әкімдерден не күтетінін біліп қайтты.
Шығыс Қазақстан облысы Семей қаласына жақын маңдағы әкім сайлауы өтіп жатқан ауылға бару үшін 40 минут жүру керек.
Шаңы бұрқыраған жолмен Достық ауылдық округінің әкімшілік орталығы – Шақаман ауылына жеттік.
25 шілде күні мұндағы сайлау учаскесінде 822 адам Достық ауылдық округінің (оған Шақаман және Достық ауылдары қарайды) әкімін таңдауға қатысып, дауыс берді.
"БІЗГЕ КЕЛІП ҮГІТ-НАСИХАТ ЖҮРГЕН ЖОҚ"
Достықта бірде-бір инфрақұрылым нысаны жоқ.
Есесіне жақында ауылдағы көше атаулары өзгерген.
Шақаманда төрт бірдей инфрақұрылым нысаны: орта мектеп (сайлау учаскесі соның ішінде орналасқан), әкімдік ғимараты, оның алдындағы балаларға арналған ойын алаңы және ауылдың қақ ортасында мешіт бар.
Ауылда мобильді байланыс нашар болғанына қарамастан, дүкенде (жалпы саны – екеу) банк аударымдары арқылы төлем жасауға болады.
Ыңғайлы.
Жолаушының көзіне бірден әкімдік ғимаратының сыртындағы "ҚазССР" және мектеп қақпасының үстіндегі үш тілде (қазақша, орысша, ағылшынша) жазылған "Қош келдіңіздер!" деген сөз түседі.
Таңғы 7-ге қарай мектеп алдында алты зейнеткер, екі әкімшілік қызметкері – барлығы сегіз адамнан тұратын шағын кезек түзілді.
Олар сайлау учаскесі ашылмай тұрып, журналистермен еркін әңгімелесіп, Достық ауылдық округін 9 жылдан бері басқарып келе жатқан әкім Нұркен Жарлыкеновтен асқан басшы жоғын айтты.
Әкімді мақтау әнұран қосылғанша жалғасты.
Осыдан кейін №195 сайлау учаскесі ашылды.
Таңертең дауыс берушілер аса көп болған жоқ, екі сағат ішінде 822 адамның 83-і ғана дауыс берді.
Азаттық тілшілері ауылда жүргенде екі нәрсе белгілі болды: а) тұрғындардың көбі қазіргі әкімді қолдайды, б) олар басқа кандидаттар – Жиенәлі ауылдық округі әкімдігінің қызметкері Берік Айтқожин мен Айнабұлақ ауылдық округі әкімдігінің қызметкері Мираш Байханов туралы ештеңе білмейді.
Шақаман тұрғындары сайлау туралы сұрақтарға бірдей жауап береді:
Басқа кандидаттарды танымаймын, тек қазіргі әкімді ғана білемін, соған дауыс беремін.
Жаңа адамдардың түрін көрген жоқпыз.
Аты-жөнін де қазір оқып тұрмын.
Олар туралы ештеңе естімедім.
Басқа кімге дауыс береміз?
Тек біздің әкім ғана тұр.
Басқа екеуі қаладан келген, оларды көрген жоқпыз.
Ол 9 жылдан бері әкім болып отыр, жарық жүргіземіз деп уәде берді, жақсы әкім.
Не істейміз?
Басқа әкім келсе, не болады?
Олардың қолында тұрған ештеңе жоқ қой.
Әкімді жамандасақ, біреу бізге жақсысын әкеліп бере ме?
Тұрғындардың сөзінше, ешкім үгіт-насихат жұмыстарын жүргізіп, кандидаттардың сайлауалды бағдарламасын таныстырмаған.
Бұл көріністер кісіні әртүрлі ойға жетелейді.
Шақаман халқы ерекше.
Олар әкімін мақтайды, бірақ ауылда әлі күнге су мен жарық жоғын айтып шағынады.
Ауыл коммуникациясының бір кемшілігі: тұрғындар аноним түрде пікір білдіргісі келеді, өйткені бәрі бірін-бірі таниды, сондықтан ашық сынауды дұрыс көрмейді.
Бізде мәселе көп, су тек даладағы құбырда ғана бар, үйде жоқ.
Ал біздің жасымыз келді, су тасу қиын.
Ауылдың басқа бөлігіндегі адамдар жарықсыз отыр.
Бірақ мәселе шешіліп жатқанға ұқсайды.
Қазір су жүргізіп жатқан сияқты, – дейді ауыл тұрғыны Әлия (аты өзгертілді).
Әлияның күйеуі вахтадағы жұмысынан жаңа келген.
Ол әзірге кімге дауыс берерін білмейді, бірақ сайлаудың керек екенін жақсы түсінеді.
Бәрі жақсы болады деп ойлаймын.
Құдай қаласа, ауылды көтереміз.
Сайлау қажет.
Халық сайлауы керек.
Халық деген – мемлекет қой.
Бәрін халықтың пікірін ескеріп, жасау керек.
Халықсыз мемлекет болмайды, – дейді Нұрғазы.
Ауыл тұрғындары көшеде жарық, балабақша мен жергілікті хор тобына дайындалатын орын жоқ деген мәселе көтерді.
Аты-жөнін жасырын қалдыруды өтінген Шақаман тұрғыны “балаларды қайда жіберерін білмей отырғанын, ауылда балаларға арналған орындар жоғын" айтты.
Жиенәлі ауылдық округінің әкімшілік орталығы – Бөкенші ауылы Шақаманнан 12 километр жерде орналасқан.
Бөкенші Шақаманнан үлкен болғанымен, айналада тірі жан көрінбейді.
Тек жабылған ғимараттар, Жеңіс саябағындағы киіз үй мен бос футбол алаңы ғана тұр.
Ауылда мүлгіген тыныштық орнаған.
Адам қарасы көрінбеген ауылда біраз жүріп, ақыры жергілікті дүкен иесін сөзге тарттық.
Ол жергілікті клубқа жөн сілтеді, сайлау учаскесі сол жерде орналасқан екен.
Біз келгенде сайлау учаскесінде бес минуттық үзіліс басталды.
Қорғаныш костюміндегі қызметкер ғимарат ішін "кварцпен тазалап шықты".
Кейінірек комиссия төрағасы сайлау учаскесі ашылғалы 1 сағат 45 минут ішінде 400 дауыс берушінің 150-і дауыс беріп үлгергенін мәлімдеді.
Кейінгі бір жарым сағатта (11.15-ке дейін) дауыс беруге небәрі 11 адам ғана келді.
Сайлауға түсіп жатқан кандидаттар тізімінде Жиенәлі ауылдық округінің қазіргі әкімі Гүлжан Сыздыханова, Семей қалалық әкімдігі ауыл шаруашылығы бөлімінің маманы Нұргүл Мүслимова және Достық ауылдық округі әкімдігінің қызметкері Әлия Айтышева бар.
Түске қарай күн ысып, 38 градусқа жетті.
Жолда кездескен бірлі-екілі тұрғынның жүзінен сайлау өтіп жатқанына қуанғаны байқалмайды.
Гүлжан жақсы (қазіргі әкім.Ред.) адам, жарық, су құбыры, саябақ – бәрі бар.
Сайлау керек емес.
Не үшін?
Оған қанша ақша кетеді?!
Одан да Гүлжан әкім болып қала берсін, – деді өзін Мұрат Нұрсұлтан деп таныстырған ер адам.
Бірақ ол лезде пікірін өзгертіп, сайлау бәрібір керек деген байламға келді.
Ауыл тұрғындарының бірі кандидаттардың ешқайсысына көңілі толмайтынын айтты.
Ер адам керек, ер адам.
Әйелдер жұмыс істей алмайды, – деді ол.
Одан кейін кездескен тағы бір тұрғын да сайлауға күмәнмен қарайтынын, бұған өз себептері барын білдірді.
Сайлау туралы не ойлауға болады?
Сайлау керек.
Халық таңдауы керек.
Бірақ бұдан өзгеріс бола ма?
Ересек адамбыз, бәрін білеміз.
Бұл жақта ауыл шаруашылығы мәселесі бар, [ауыл шаруашылығы туралы] заңды өзгерту керек.
Бәрін толық өзгерту керек.
Бірақ бұл әкімге емес, мемлекетке, жоғарыдан қандай жарлық болатынына байланысты.
Өзіңіз білесіз, барлық жерде жемқорлық, – деді аты-жөнін айтқысы келмеген ауыл тұрғыны.
Аулымыз жоғалып бара жатыр.
Адамдар көшіп жатыр, алғашқы жиырма үй үш жылдан бері қаңырап бос тұр.
Мектепте оқушы саны жүзге де жетпейді, 11-сыныпты үш-төрт түлек қана бітіріп шығады.
Асырап алған төрт балам бар.
"Көмір береді, ананы-мынаны береді дегенді жұрттан естиміз.
Мен ештеңе сұрамаймын, маған ештеңе бермейді.
Берсе, алғыс айтып, аламын, бермесе, мейлі деп, ештеңе сұрамаймын, – дейді ол.
Аты-жөнін көрсетуге батпаған 73 жастағы әжей үйіне су кіргізу үшін сиырын сатуға мәжбүр болғанын айтады.
Зейнеткердің сөзінше, сайлау учаскесі орналасқан клубты басқарып отырған жігіт жақында Курчатовқа көшкелі жатыр, өйткені ауылда жұмыс жоқ.
Ал бізге футбол алаңын салып береміз дейді, оның қажеті қанша?
Бір футбол алаңы бар ғой!
Бөкенші ауылында халық күткен өзгерістер жақын уақытта бола қоймайтын сияқты.
Өйткені ауыл өңірлерді дамыту бағдарламасына кірмей қалған.
Сағат 22.00-де Шығыс Қазақстан облыстық сайлау комиссиясында өткен брифингте 25 шілдеде сайлауға дауыс берушілердің 90,9 пайызы қатысты деген ақпарат айтылды.
Комиссия мүшелері облыстағы жағдайды "тұрақты" деп бағалады.
ДЕПУТАТ САЙЛАУШЫЛАРЫНЫҢ СЕНІМІН АҚТАМАСА, ОНЫ ЛАУАЗЫМЫНАН БОСАТУҒА БОЛАДЫ - ЕРЛАН ҚАРИН
KAZINFORM 
ҚР Мемлекеттік хатшысы Ерлан Қарин бір мандатты сайлау оркугтерінің не үшін енгізілетінін түсіндірді, деп хабарлайды ҚазАқпарат тілшісі.
"Бір мандатты сайлау округтері енгізіледі.
Яғни, саяси партиялармен қатар Мәжіліске және облыстық мәслихаттарға партияға мүше емес депутаттар сайлана алады.
Ал қалалық және аудандық мәслихат депутаттарын түгелдей бірмандаттық округтер арқылы сайлау жоспарланып отыр.
Бұл өзгеріс сайлаушыларға не береді?
Біріншіден, қазір азаматтардың көбі мәслихаттағы өз депутаттарын танымайды.
Өйткені олар партиялық тізім бойынша сайланады.
Енді азаматтар сайлауда өзі қалаған партияға ғана емес, нақты кандидатқа дауыс бере алады.
Тіпті өз кандидатын да ұсына алады.
Сол арқылы депутаттардың сайлаушылар алдындағы жеке жауапкершілігі артады", - деді Ерлан Қарин Youtube арнасында жарияланған референдум туралы роликте.
Оның пайымынша, бір мандаттан сайланған депутаттар өз сайлаушыларын толғандыратын мәселелерді шешу үшін барын салуға мәжбүр болады.
"Мұндай мәселелер көп.
Атап айтқанда, жол жөндеу, таза сумен қамтамасыз ету, жаңа мектеп немесе аурухана салу, жастарды жұмыспен қамту сияқты түйткілдер жиі көтерілетіні жасырын емес.
Оның бәрі барынша шұғыл және сапалы шешіледі.
Сондай-ақ сайлаушыларға бір мандатты округ бойынша сайланған депутаттарды кері қайтару құқығы беріледі.
Бұл – жаңа механизм.
Егер депутат сайлаушыларының сенімін ақтамаса, жұмысын тиімді атқармаса, оның өкілеттік мерізімі аяқталуын күтпестен, лауазымнан босатуға болады.
Осылайша Мәжілістің де, мәслихаттардың да депутаттары өз сайлаушыларының, яғни, сіздердің алдарыңызда тікелей жауапты болады", - деді Мемлекеттік хатшы.
Оның айтуынша, Конституциялық Кеңестің орнына құрылатын Конституциялық сот қабылдаған шешімге ешкім шағым келтіре алмайтын болады.
БАТЫС ҚАЗАҚСТАНДА РЕФЕРЕНДУМҒА ОРАЙ 444 МЫҢҒА ЖУЫҚ САЙЛАУШЫ ТІРКЕЛГЕН
ЕЛЖАН ЕРАЛЫ
Батыс Қазақстан облысында 5 маусымда өтетін республикалық референдумға орай 443 833 сайлаушы тіркелген, деп хабарлайды ҚазАқпарат тілшісі.
БҚО сайлау комиссиясының төрағасы Ғайса Қапақовтың мәлім еткеніндей, өңірде 505 сайлау учаскесі бар.
Оның сөзіне қарағанда, сайлау комиссияларында 3259 мүше болса, соның 98-і – аумақтық, 3161-і – учаскелік сайлау комиссияларының мүшелері.
Комиссия мүшелерінің 80 пайыздан астамы – бұрыннан сайлау науқанына қатысып жүрген тәжірибелі адамдар.
"Қазіргі кезде сайлау комиссияларының мүшелері тестілеуден өтіп, оқытылып жатыр.
Осындай іс-шара БАҚ және басқа әлеуметтік топтар, қоғам өкілдері үшін де ұйымдастырылады.
Облыста еліміздегі аса маңызды науқанды өткізуге 738 млн 767 мың теңге бөлінсе, соның 597 млн теңгесі сайлау комиссияларының мүшелеріне еңбекақы есебінде төленеді", деді Ғ.Қапақов.
Оның айтуынша, референдум барысын бақылауға 2500-дей байқаушы қатыспақшы.
Соның ішінде алыс және жақын шетелден байқаушылар келеді деп жоспарлануда.
Әр сайлау учаскесінде кем дегенде үш байқаушы болмақшы.
РЕФЕРЕНДУМ КЕЗІНДЕ БАСҚА ҚАЛАДА ЖҮРГЕН АЗАМАТТАР ҚАЛАЙ ДАУЫС БЕРЕДІ
МАРЛАН ЖИЕМБАЙ
5 маусымда өтетін республикалық референдум кезінде азаматтар есептен шығару куәлігімен болатын жеріндегі сайлау учаскесінде дауыс бере алады.
Бұл туралы Орталық сайлау комиссиясынан мәлім етті, деп хабарлайды ҚазАқпарат тілшісі.
"Қазақстан Республикасындағы сайлау туралы" Конституциялық заңда азаматтардың тұрғылықты жерін ауыстырған кезде дауыс беру құқығын беретін есептен шығару куәлігі бойынша дауыс беру құқығы қарастырылған.
Осыған байланысты Конституциялық заңның нормаларын іске асыру үшін Орталық референдум комиссиясы "2022 жылғы 5 маусымға тағайындалған республикалық референдум өткізу кезінде дауыс беру құқығын беретін есептен шығару куәліктерін берудің және есепке алудың кейбір мәселелері туралы" қаулы қабылдады", - деп атап өтеді комиссиядан.
Таратылған мәліметке сәйкес, қаулымен 2022 жылғы 5 маусымда республикалық референдум өткізу кезінде дауыс беру құқығын беретін есептен шығару куәлігін беру және есепке алу Орталық сайлау комиссиясының 2009 жылғы 8 сәуірдегі қаулысымен бекітілген тиісті қағидаларға сай жүзеге асырылады.
5 маусымда республикалық референдумда дауыс беру құқығын беретін есептен шығару куәлігінің нысаны белгіленді.
Облыстық, республикалық маңызы бар қалалар мен республика елордасының комиссиялары: дауыс беру құқығын беретін есептен шығару куәліктерінің қажетті санын белгілейді және оларды дауыс берушілердің жалпы санының бір пайызынан аспайтын есеппен дайындауды қамтамасыз етеді, есептен шығару куәлігін дауыс беретін күнге дейін жиырма күннен кешіктірмей тиісті аудандық, қалалық, қаладағы аудандық комиссияларға бөледі және береді.
Есептен шығару куәлігінің бес таңбалы сериялық нөмірі болады.
Олар жоғары және төмен тұрған комиссиялардың төрағасы мен хатшысы қол қоятын актімен рәсімделеді, содан кейін олардың мөрімен расталады.
"Дауыс беру құқығын беретін есептен шығару куәлігін көрсеткен кезде учаскелік комиссия дауыс беру күні азаматтарды оның болатын жері бойынша учаскедегі тізімге енгізеді.
Есептен шығару куәлігі бір елді мекен шегіндегі басқа учаскеде дауыс беруге қатысқысы келетін азаматтарға берілмейді.
Жоғалған есептен шығару куәлігі қалпына келтірілмейді.
Есептен шығару куәлігінің көшірме нұсқалары берілмейді", - деп түсіндіреді Орталық сайлау комиссиясы.
ӘКІМ САЙЛАУ АУЫЛДЫ КӨГЕРТЕ МЕ
АЯН ӨРІБАЙ
Президенттің сөзі аузынан шыққаннан бастап заңға қолы қойылғанға дейін ауылдағы сайлау тақырыбы сан түрлі әңгімеге арқау болды.
"Биыл әр ауыл өз әкімін өзі таңдап алады".
"Бұл – реформа, демократиялық қадам".
Осы сипатта қаншама ой, сараптама, ұсыныс та айтылды.
Ақыры санаулы күн бұрын Ақорда Президенттің ауыл әкімдерін сайлауға қатысты заңға қол қойғанын жариялады.
Әйтсе де, заңда жазылғандай ауылдың өзінде әділ сайлау өтетініне күмәнмен қарайтындар бар.
Сайлау барысы ауылдағы ағайынның арасына жік салады-ау деп секемденетіндер де жоқ емес.
Қалай дегенмен басталмаған сайлауды мақтағымыз, не даттағымыз келмейді.
Тек біршама сарапшының пікірін тыңдап, inbusiness.
kz оқырманының назарына ұсынып отырмыз.
Әкім болам десеңіз.
Президент Қасым-Жомарт Тоқаев нақтырақ айтсақ "Қазақстандағы сайлау туралы" конституциялық заңға өзгерістерді енгізетін құжатқа қол қойды.
Тың өзгерістер ауыл әкімдерінің сайлауын өткізуге жол ашады.
Заңға сәйкес, кандидаттың өзін-өзі ұсынуына мүмкіндігі бар.
Сондай-ақ әкімдікке саяси партиялар өз қатарынан кандидатты ұсына алады.
Сайлауға түскен үміткерлер 2 адамнан аспаған жағдайда аудан әкіміне де бір үміткерді ұсынуына мүмкіндік берілген.
Әкім болғысы келетін азаматтарға біршама талап қойылып отыр.
Үміткердің жасы 25-тен кем болмауы керек.
Аталған лауазымға біліктілігі, мемлекеттік қызметшілерге қойылатын жалпы талаптарға сай болуға тиіс.
Жоғары білімінің де болуы шарт.
Үміткердің өзі мен зайыбы активтері мен міндеттемелері туралы сайлау комиссиясына декларация өткізуге міндетті.
Ол декларацияны мемлекеттік кірістер комитеті бес күннің ішінде тексереді.
Ауыл әкімдігіне үміткерлердің тізімін аудандық сайлау комиссиясы Ұлттық қауіпсіздік комитетіне жолдайды.
Өз тарапынан ҰҚК 30 күннің ішінде арнайы тексерудің нәтижесін сайлау комиссиясына жолдауға тиіс.
Кандидаттар әкім болуы үшін бір реттік минималды айлық төлем мөлшерінде жарна өткізеді.
Алайда жарна өткізу талабынан саяси партиялардан ұсынылған үміткерлер босатылады.
Олар үшін жарнаны партиялардың өзі төлейді.
Сайлаудың қашан өтетіні 40 күн бұрын жарияланады.
Сайлау кампаниясының 30 күнге созылатынын ескерсек, ауыл әкімдерінің бұл науқаны күзде өтетінін болжауға болады.
Бюллетенге "Бәріне қарсымын" деген баған қосылады.
Егер кандидаттар бірдей дауыс жинаса, аумақтық комиссия сайлауды қайтадан өткізу туралы шешім қабылдайды.
Рушылдық өршуі мүмкін, бірақ одан қорықпау керек 
Ұлттық қоғамдық сенім кеңесінің мүшесі Ауыт Мұқибек Президент шешімдеріне аздап көңілі толмайтындар барын, алайда қоғам болған соң, ол заңды құбылыс екенін айтады.
Оның пікіріне құлақ ассақ, Мемлекет басшысының шешімдерін қате немесе дұрыс емес деп ешкім айта алған жоқ.
"Әрине, ауыл әкімдерін сайлауда кемшіліктер болуы мүмкін.
Ол заңдағы олқылықтардан емес, жергілікті жердегі таңдаудан келуі, тіпті көбірек болуы да ықтимал.
Ол – рушылдық пен жершілдіктен туындайды деп ойлаймын.
Бірақ оның да өзіндік пайдасы бар, тәжірибе жиналады.
Оның үстіне, бұл – бірінші рет өткізіліп отырған сайлау.
Бүгін кеткен кемшілік, келесіде түзетіледі.
Әкімді сайлай білген жұрттың, кетіруге де құқығы бар.
Сөйтіп, халық бұл кезеңнен де өтеді.
Ең бастысы, ауыл әкімдері ұйқысынан оянып, жоғары жақтан гөрі төменге көбірек қарайтын, тіпті жалтақтайтын болады.
Халықтың талабы мен әкімнің жауапкершілігі күшейеді",– деп сенеді сарапшы.
Ауыт Мұқибек жалпы, ауыл әкімдерін сайлау – өте маңызды қадам деп есептейді.
"Сайлау мәдениеті төменнен қалыптасқаны дұрыс",–дейді.
Айтуынша, алыстан оралып, Қазақстан азаматтығын алған, 18 жасқа дейінгі қандастарымыздың тек президенттікке кандидат болып түсуге ғана мүмкіндігі жоқ, өзге сайлаулардың бәріне қатысуға құқығы бар.
Ауылдағы ағайынның алауыздығына сайлау себеп болуы мүмкін бе деген сұрағымызды Парламент Мәжілісінің депутаты Берік Әбдіғалиға да қойып көрген едік.
Мәжілісменнің пайымдауынша, мұндай қауіпті жоққа шығаруға болмайды.
Депутат Абайдың тұсында да халықтың партияға бөлініп, қырық пышақ болғанын тарихтан мысал ретінде келтіріп өтті.
"Ру дейтін ол.
Тіпті бір ру болса да, соның ішінде атаға бөлініп алып, таласып жататындар да бар.
Сондықтан ру деуге келмейтін шығар.
Бөлінгісі келетіндер амалын табады.
Қалай бөлінсе де, жұртты біріктіретін адам әкім болуы керек.
Ең бастысы, әрине.
Елдің ақсақалдары, үлкендері бар.
Бәрі бірігіп, атсалысып, ондайға жол бермеуі керек.
Ол мәселеге мемлекеттік билік қана емес, сол жердегі ақсақалдар, үлкендер де араласуға тиіс", – дейді депутат.
Кандидатқа неге талап көп қойылып отыр?
Берік Әбдіғали Қазақстанның солтүстігіндегі облыстарда халық саны 400-600 адамнан аспайтын ауылдар көп екенін ескеру керектігін атап өтті.
"Күні ертең кім қалай дауыс бергенін ауыл халқының бәрі тегіс біліп отырады",–дейді.
Яғни ауыл халқы сайлаудың өзінің әділетті өтуін қамтамасыз етеді.
Өйткені сайлаудағы дауысты санап алатын да – ауыл тұрғындарының өздері.
Депутат сол себепті шағын ауылдарда ешкім-ешкімді алдай алмайтынына сенімді.
Берік Әбдіғалидың өзі де былтыр ғана Ұлытау ауданының әкімі болған.
Әңгімеміз барысында ауылдарға барғанда халықтың өзі осындай мәселелерді жиі көтеретінін, "біз осы әкімімізді неге өзіміз сайламаймыз" деп сұрақ қоятынын айтып қалды.
"Ауыл әкімі лауазымы – кәдімгі мемлекеттік қызмет.
Мемлекеттік қызметтерге қандай талап бар – ауыл әкімдеріне де сондай талап қойылып отыр.
Басқа ештеңе жоқ.
Ауылда жай жүріп, "мен де әкім болып көрейінші" дейтін неше түрлі адам болады.
Ертең сол кісіміз дұрыс жұмыс істей алмаса, қағаздарға қол қоймай, істі болып сотталып жатса – бәріне қиянат жасаймыз.
Әкімдіктің жұмысы оңай емес.
Қаражатқа байланысты қаншама қағаз-құжат бар.
Ол өзі компьютерімен конкурс ұйымдастыруы керек.
Бәрі үшін ауыл әкімі жеке жауап береді.
Оған қоса ол елмен сөйлесе білуге тиіс", – деп сөзін түйіндеді Берік Әбдіғали.
Ауыл жайлы жазған соң "Ауыл" партиясын да айналып өтпеуге тырыстық.
Төрағасы Әли Бектаевты әңгімеге тартып көргенбіз.
Жақтастары алдағы сайлауға тас-түйін дайын екен.
Айтуынша, ауыл әкімдігіне үміткерге қойылып отырған талаптар орынды.
Себебі мемлекеттік қызметте еңбек ету үшін әкімнің біліктілігі болуы керек.
"Арнайы тексеруден өткен адамның соттылығы бар ма, бұрын түрлі жемқорлық немесе басқа да қылмыстарға тартылған ба, жоқ па – бәрі анықталады.
Ауыл әкімі деген халықпен жұмыс істейтін мемлекеттік қызметкер болғаннан кейін, оған қойылатын нақты талаптар да болуы керек.
Ол жаңадан шығарылған нәрсе емес.
Дәл сол әкімдіктің өзінен әкімнің сайлануы керек деген сөз жоқ.
Сол ауылдан шыққан, туған, алайда басқа ауылда немесе ауданда жұмыс істеп жүрген азаматтар көп.
Облыс деңгейінде жүрген немесе басқа шаруашылық қызметтерге ауысып кеткен кандидаттар да болады.
Қазір мысалы мемлекеттік қызметте ешқандай тәжірибесі жоқ ауыл әкімін сайлап алдық делік.
Мемлекеттік қызметтің не екенін білмеген, халық пен оның кәсібін ұқпаған адамыңыз қалай әкім болады?
Сондықтан мемлекеттік қызметте тәжіриесі бар адам әкім болуы керек деген талап дұрыс",– деді Мәжіліс депутаты.
Өзін-өзі ұсынған азаматтың әкім болып кетуі қиын
Саясаттанушы Шалқар Нұрсейітов болса сайлаудың әділ өтетініне сенбейтінін, тәуелсіз азаматтардың әкім болатынына күмәні барын жасырмайды.
Оның пайымдауынша, қазіргі сайлау жүйесі "Нұр Отан" мен басқа да партия өкілдерінің өтуіне ыңғайластырылған.
"Өздерін ұсынған азаматтардың әкім болып кетуі қиын.
Аракідік бір демократиялық өзгерістер болып жатыр деп айту үшін мүмкін тәуелсіз кандидаттарды жіберетін шығар.
Олар үшін ауыл аса үлкен саяси қауіп төндірмейді.
Неге?
Өйткені ауыл әкімінің саяси, ал ең бастысы экономикалық тұрғыдан қолы байлаулы.
Өзінің бюджеті жоқ.
Халық әкімін сайлап алған күннің өзінде ол аудан әкіміне қарайды.
Аудан әкімі облыс әкіміне бағынышты.
Облыс әкімі Үкіметке есеп береді.
Қарап тұрсақ, бұл – тікелей иерархия.
Өзінің бюджеті болмай, сол бюджетті дұрыс игеру үшін өзі шешім қабылдай алмай, біздің әкімдер тәуелсіз саяси қызметкер бола алмайды",–деп есептейді саясаттанушы.
Шалқар Нұрсейітов сайлау бюллетеніне "барлығына қарсымын" деген бағанның енгізілуіне қоғам үшін жақсы көрсеткіш деп баға берді.
Айтуынша, биыл Парламент сайлауында 300 мыңға жуық дауыс беруші қарсылық білдірген.
Шын мәнінде, бюллетенді құртқан азаматтардың саны одан да көп болуы мүмкін.
"Өкінішке қарай, біз нақты санды білмейміз.
Өйткені сайлау комиссиясы бізге әр аймақ бойынша нақты санды көрсетпейді.
Бұл – шын мәнінде азаматтарға сайлау нәтижесіне әсер етуге мүмкіндік бермейді.
Неліктен?
Себебі айналып келгенде сайлау комиссиясы, одан бөлек аймақтық территориялық сайлау комиссиялары бар – барлығы өз қалауы бойынша жоғарыдан келген тапсырмамен сайлау нәтижесін әр учаскеде көрсетеді.
Яғни ол жерде бір учаскедегі 1000 адамның бәрі "барлығына қарсымын" деп белгілесе, сайлау комиссиясының қорытындыны дәл солай көрсететініне күмәнім бар.
Себебі мұндай факт сайлау нәтижесін жоққа шығарады.
Еуропарламент Қазақстанға қатысты жылдың басында резолюция қабылдады.
Соған бір жауап ретінде "жаңа Президенттің келуімен Қазақстан өзгеріп, демократиялық бағытта бой түзеп жатыр" деген пікір қалыптастыру үшін қолға алынған саяси косметикалық өзгерістер болып жатыр.
Мұны өкінішке қарай реформа деп ауыз толтырып айтуға келмейді",– деп түйді жалпы реформаларға баға берген саясаттанушы.
Аудан әкімінен бір үміткер
Заң бойынша аудан әкімі де ауыл әкімдігіне бір үміткерді ұсына алады.
Дегенмен бұл бап алдағы сайлауда ым-жымы бір жақтастардың оң жамбасына келіп тұрған жоқ па?
Аудан әкімдері ұсынған кандидаттар оза шапса, халыққа қайтпек керек?
Аудан әкімдерінің "батасын алғандардың" бағы жанып кетпей ме?
Сарапшыларға осы сұрақты да қойдық.
Берік Әбдіғалидің айтуынша, бұл жердегі жеңіс – халықтың өзінің ұйымдасуына байланысты.
Ауылға әкімді аудан әкімі, партия ұсынуы мүмкін.
"Бірақ халық өзі жиналып, беделді адамын таңдап, бірігіп дауыс беріп жатса, ешкім де оған аудан әкімі де, партия да кедергі келтіре алмайды" дейді ол.
Сарапшы Марат Шибұтов бұл баптан аса қорқыныш жоқтығын алға тартты.
Оның айтуынша, аудан әкімі өз кандидатурасын қандай жағдайда ұсына алатынына мән беру керек.
Егер ұсынылған кандидаттардың саны 2 адамнан аспаса ғана аудан әкімінің ұсынуына мүмкіндігі бар.
Яғни, адам аз болған жағдайда бәсекелестік болуы үшін аудан әкімі өз тарапынан кандидатты ұсына алады.
"Сондықтан бұл шұғыл шара – ауыл әкімін сайлауда аса қатты қолданыла қоймайды деген ойдамын.
Менің ойымша, ауыл әкімдігіне ұсынылатын кандидаттардың саны көп болады.
Ең алыс, халқы аз, ешкім әкім болғысы келмейтін ауылдарда ғана аудан әкімдері өз кандидаттарын ұсынуы мүмкін.
Әлбетте, партиялардың аудандық филиалдары аянып қалмайды.
Өз кандидаттарын ұсынады.
Сондықтан бұл нормаға күмәнданудың қажеті жоқ.
10 мың немесе 20 мың халқы бар ауылдарда бәсеке қыза түсер деген үміттемін", – деп түйді Марат Шибұтов.
ТОҚАЕВ КОНСТИТУЦИЯҒА ТҮЗЕТУЛЕР ЕНГІЗУ БОЙЫНША РЕФЕРЕНДУМ ӨТКІЗУДІ ҰСЫНДЫ
АЗАТТЫК РАДИОСЫ
Президент Қасым-Жомарт Тоқаев Конституцияға түзетулер енгізу бойынша республикалық референдум өткізуді ұсынды.
Конституцияға түзетулер енгізуді парламент қарайды деп ойлаған едік.
Бұл қолданыстағы заңнамада орныққан рәсімнің бірі.
Алайда алдағы ауқымды әрі маңызды өзгерістер ел болашағына айрықша әсер етеді.
Сондықтан мен Ата заңға өзгерістер мен толықтырулар енгізу жөнінде республикалық референдум өткізуді ұсынамын, – деді жұма күні Тоқаев Қазақстан халқы ассамблеясының сессиясында.
Ол референдумды "маңызды демократиялық институт" деп атап, Қазақстанда "соңғы рет референдум 1995 жылы қазіргі Конституция бекітілген кезде өткенін" еске салды.
Конституцияға содан бері "төрт рет түзету енгізілсе де", референдум әдісі қолданылмағанын атап өтті.
"Референдум әрбір азаматқа ел тағдырын анықтау ісіне қатысуға мүмкіндік береді" деген Тоқаев бұл елдің "демократияға бағыт алуына" ықпал етеді деді.
Ал кей сарапшылар мұндай референдумның нәтижесін алдын ала болжауға болады деп санайды.
Саясаттанушы Димаш Әлжанов Телеграм-арнасында "Орталық сайлау комиссиясы мен әкімшілік ресурс толық бақылауда болса, референдум бұған дейінгі сайлаулардағыдай нәтиже береді" деп жазды.
Жалпы алғанда 33 бапқа 56 толықтыру енгізу жоспарланып отыр.
25 сәуірде Конституцияға түзетулер енгізумен айналысып жатқан жұмыс тобы өздері дайындаған өзгертулерді жариялаған.
Бұл өзгертулерде 1995 жылы таратылған Конституциялық сотты қайта құру, президентке саяси партияларға мүше болуға, ал оның жақындары мен туыстарына саяси және квазимемлекеттік секторда лауазымды қызмет атқаруға тыйым салу, парламент жұмысы мен сайлау жүйесін өзгерту мәселелері қамтылған.
Арасында бірінші президентке "тәуелсіз Қазақстанның негізін қалаушы" мәртебесін беру туралы ұсыныс та бар.
Бұл ұсыныс қоғамда сынға қалып, халық тарапынан қарсылыққа ұшыраған.
РЕФЕРЕНДУМ СЕНАТТЫҢ ЫҚПАЛЫН АЗАЙТЫП, МӘЖІЛІСТІҢ РӨЛІН АРТТЫРАДЫ ДЕУ ҚАТЕ - ДЕПУТАТ
ЕСІМЖАН НАҚТЫБАЙ
Референдум Сенаттың ықпалын азайтып, Мәжілістің рөлін арттырады деу қате.
Мәжіліс депутаты Ғани Ташқараев республикалық референдумға шығарылатын конституциялық өзгерістер туралы осындай пікір білдірді, деп хабарлайды ҚазАқпарат тілшісі.
"Президент, Орталық сайлау комиссииясының, Жоғары аудиторлық палата төрағалары, судьялар саяси партияларға қолдау көрсетпеуі керек деген норма енгізілмекші.
Мұндай норма саяси партиялар арасында теңдікті сақтауға мүмкіндік береді.
Ешбір партияға билік тарапынан да, лауазымды адамдар тарапынан да артықшылық берілмейді.
Яғни, саяси партиялар өз күшіне, өз бағдарламасына сенім артатын болады.
Олар халықтың қолдауына ие болу үшін жұмыс істей бастайды.
Бұл, өз кезегінде, мықты және әділ партиялық жүйені қалыптастыруға жол ашады", - дейді депутат.
Мәжіліс өкілінің айтуына қарағанда, Мәжіліс пен Сенатттың өкілетіне байланысты өзгертулердің де маңызы зор.
"Өзгеріс референдумда қолдау тапса, Мәжілістің рөлі артып, Сенаттың ықпалы азаяды деген қате пікір.
Қос палатаның рөлі бірдей, тең деңгейде болады.
Ешқандай палатаға артықшылық берілмейді.
Заң шығару процесінде олардың дербестігі сақталып, тиімді және нәтижелі заңдар қабылдау үшін кәсіби депутаттық корпусты қалыптастыруға мүмкіндік береді", - дейді Ғани Ташқараев.
Айтуынша, бір мандатты аумақтық сайлау округі бойынша сайланған депутатты сайлаушылардың кері шақырып алуы енгізіледі.
Ал конституциялық заңдар Парламент палаталарының бірлескен отырысында қабылданады.
Енді барлық заңдар сияқты олар да алдымен Мәжілісте, содан кейін Сенатта кезекпен қаралмақшы.
"Тағы бір өзгеріске тоқталып өткім келеді.
Ол – дағдарыс жағдайындағы заңдарды қабылдаудың ерекше тәртібі байланысты.
Парламент халықтың өмірі мен денсаулығына, конституциялық құрылысқа, қоғамдық тәртіпті қорғауға, сондай-ақ, қоғамдық тәртіпті қорғауға қатер төндіретін жағдайларға жедел шешім қабылдау мақсатында өз Палаталарының бірлескен отырысында Үкімет ұсынған заң жобасын дереу қарауға міндеттеледі", - дейді Мәжіліс өкілі.
Сондай-ақ, ол облыс әкімдерін жанама сайлау туралы ұсыныс формалды процеске айналып кетеді деген болжамға қатысты пікірін айтты.
"Енді Мемлекет басшысы облыс, республикалық маңызы бар қала және астана аумағында орналасқан мәслихаттар депутаттарының қарауына баламалы негізде әкім лауазымына екі адамның кандидатурасын енгізеді.
Мұндай өзгеріс әкімдерді сайлауды формалды процеске айналдырмайды.
Керісінше, Президент тәжірибелі, білікті және беделді адамдарды таңдап, ұсынатын болады.
Яғни, әкімдерді сайлау кезінде олар Президенттің және мәслихаттардың іріктеуінен өтеді", - деді депутат.
Мәжіліс өкілі Конституциялық кеңес пен соттың айырмашылығына тоқталды.
"Қазір бізде Конституциялық кеңес әртүрлі құқықтық нормаларға түсінік береді, оны жүзеге асыру міндетті емес.
Конституциялық кеңеске тек қана Президент, Мәжіліс төрағасы, Сенат төрағасы, Парламент депутаттары, Премьер-Министр, Республика соттары жүгіне алатын.
Бұл ретте азаматтардың Конституциялық кеңеске тікелей жүгінуге мүмкіндігі болған жоқ.
Осылайша, заңның үстемдігі сақталған жоқ, азаматтардың құқықтары толық көлемде қорғалған жоқ.
Ал Конституциялық Сотта азаматтардың өтініштері қаралып, шешім қабылданады.
Ол шешімді орындау - міндетті.
Өйткені Конституциялық сот қабылдаған шешімдердің заңды күші болады.
Оны орындамаған тарап жауапқа тартылуға тиіс.
Бұл да мемлекетте әділдікті орнатудың заңды тетігі болып есептеледі.
Бұрын Конституциялық кеңес 7 судьядан құралса, енді Конституциялық Сот төрағасын қосқанда 11 судьядан тұрады.
Төрт судьяны Президент тағайындайды, алты судьяны Парламент тағайындайды, әр палатадан үш судья тағайындалады.
Сот төрағасын Сенаттың келісімімен Президент тағайындайды", - дейді Ғани Ташқараев, Бұған дейін астаналықтардың референдумда дауыс беретін учаскесін қалай біле алатынын жазған едік.
ОСК-ДА КОНСТИТУЦИЯҒА ТҮЗЕТУЛЕР БОЙЫНША РЕФЕРЕНДУМ ӨТКІЗУ ТӘРТІБІ ТУРАЛЫ АЙТЫЛДЫ 
Kazakhstan Today
Конституцияға енгізілетін түзетулер бойынша республикалық референдум Қазақстанда 5 маусымда өтеді.
Орталық сайлау комиссиясының отырысында оны өткізудің тәртібі мен шарттары туралы айтылды, деп хабарлайды KAZAKHSTAN TODAY ҚР Орталық сайлау комиссиясының баспасөз қызметіне сілтеме жасап.
Референдумды әзірлеу мен өткізуді Ортсайлауком, сондай-ақ аумақтық және учаскелік сайлау комиссиялары жүзеге асырады, деп хабарлады ОСК төрағасының орынбасары Константин Петров.
Күнтізбелік жоспарға сәйкес:  Аумақтық және учаскелік комиссиялардың құрамы комиссиялардың орналасқан жері мен жұмыс уақыты туралы мәліметтер бұқаралық ақпарат құралдарында 2022 жылғы 15 мамырдан кешіктірілмей жариялануға тиіс (референдум тағайындалғаннан кейін он күннен кешіктірмей).
Референдум учаскелерінің шекаралары туралы хабарлар бұқаралық ақпарат құралдарында – 2022 жылғы 15 мамырдан кешіктірілмей жариялануға тиіс (референдум тағайындалғаннан кейін он күннен кешіктірмей).
Үгіт референдум тағайындалғаннан кейін басталып, дауыс берілетін күннің алдындағы күні 00:00 сағатта, яғни 2022 жылғы 4 маусымда сағат 00-00-де аяқталады (референдумның алдындағы күні және референдум өткізілетін күні үгіттеу жүргізуге тыйым салынады).
Республикалық референдумға қатысуға құқығы бар азаматтардың тізімдеріне әрбір учаске бойынша шешімімен учаске құрылған әкім қол қояды және 2022 жылғы 15 мамырдан кешіктірiлмей (дауыс беру басталғанға дейін жиырма күн бұрын) акт бойынша табыс етіледі.
Учаскелік референдум комиссиясы дауыс беру уақыты мен орны туралы азаматтарды 2022 жылғы 25 мамырдан кешіктірмей хабардар етеді (дауыс беру күніне кемінде он күн қалғанда).
Дауыс беру 5 маусымда сағат 07.00-ден 20.00-ге дейін өтеді.
Дауыс беру қорытындылары Орталық референдум комиссиясының отырысында шығарылады, хаттамамен ресімделеді, оған Орталық референдум комиссиясының төрағасы, төрағаның орынбасары, хатшысы мен мүшелері қол қояды және қаулымен бекітіледі.
Шет мемлекеттер мен халықаралық ұйымдардың байқаушылары Орталық референдум комиссиясының Төрағасы мен Қазақстан Республикасы Сыртқы істер министрінің шақыруы бойынша дауыс беруді бақылауға қатыса алады.
Шет мемлекеттер мен халықаралық ұйымдардың байқаушылары Сыртқы істер министрлігінің ұсынуы бойынша Орталық референдум комиссиясының жанында аккредиттеледі.
Сыртқы істер министрлігі жанынан Халықаралық бақылау мәселелері жөніндегі Штаб ашылды.
Референдумды ұйымдастыру мен өткізу ашық әрі жариялы жүзеге асырылады.
ОСК ҚОҒАМДЫҚ БІРЛЕСТІК ӨКІЛДЕРІНІҢ РЕФЕРЕНДУМҒА ҚАТЫСУ ТӘРТІБІН ТҮСІНДІРДІ
KAZINFORM 
Елордада Орталық референдум комиссиясының отырысында ҚР Орталық сайлау комиссиясы төрағасының орынбасары Константин Петров қоғамдық бірлестік өкілдерінің референдумға қатысу тәртібін түсіндірді, деп хабарлайды ҚазАқпарат тілшісі.
ОСК мәліметіне қарағанда, 2022 жылғы 5 маусымда дауыс беру жергілікті уақыт бойынша таңғы сағат жетіден бастап кешкі сағат жиырмаға дейін өткізіледі.
Учаскелік референдум комиссиясы дауыс беру уақыты мен орны туралы азаматтарды дауыс беру өтетін күннен он күн бұрын, яғни 2022 жылғы 25 мамырға дейін бұқаралық ақпарат құралдары және өзге де тәсілдермен хабардар етеді.
Константин Петровтың айтуынша, дауыс беру күні учаске ашылған кезден бастап референдум учаскесінде дауыстарды санау нәтижелері анықталғанға дейін республиканың қоғамдық бірлестіктерінің өкілдері, шет мемлекеттер мен халықаралық ұйымдардың байқаушылары қатысуға құқылы.
"Бұқаралық ақпарат құралдары референдумға әзірлік пен оны өткізу барысын жария етеді, олардың референдум комиссиялары жанында аккредиттелген өкілдерінің референдум өткізуге байланысты іс-шараларға қатысуына кепілдік беріледі.
"Республикалық референдум өткізу кезінде Қазақстан Республикасының қоғамдық бірлестіктері өкілдерінің, шет мемлекеттер мен халықаралық ұйымдардан байқаушылардың өкілеттіктерін куәландыру қағидаларын бекіту туралы" Орталық референдум комиссиясы қаулысының жобасы белгіленген тәртіппен ашық нормативтік құқықтық актілердің интернет-порталында орналастырылған", - деді ОСК төрағасының орынбасары.
Ережеде республикалық референдум өткізу кезінде дауыс беру үшін учаскеге өкілдерді жіберетін қоғамдық бірлестік Қазақстан Республикасының заңды тұлғаларды мемлекеттік тіркеу саласындағы заңнамасында белгіленген тәртіппен елімізде тіркелуі тиіс деп көзделген.
"Республикалық референдум өткізу кезінде қоғамдық бірлестіктің өкілі Қазақстан Республикасының азаматы ғана бола алады.
Қоғамдық бірлестік өкілінің өкілеттігі оның тегі, аты, әкесінің аты көрсетіле отырып, жазбаша нысанда расталады.
Бұл құжат өкілді жіберген қоғамдық бірлестіктің мөрімен расталады", - деді К.Петров.
Бұдан бұрын хабарланғандай, Қазақстанда 10 013 референдум учаскесі іске қосылады.
Орталық референдум комиссиясы бюллетеньдерді дайындауға қатысты қаулы қабылдады.
АҚТӨБЕДЕ АУЫЛ ӘКІМІ САЙЛАУЫНА ҚАТЫСАТЫН БАЙҚАУШЫЛАР БІЛІКТІЛІГІН АРТТЫРЫП ЖАТЫР
АЛТЫНАЙ САҒЫНДЫҚОВА
Ақтөбеде қазір 181 байқаушы біліктілігін арттырып жатыр.
Олар ауыл әкімінің сайлауын бақылайды, деп хабарлайды ҚазАқпарат тілшісі.
Ақтөбе облысы бойынша 35 ауылдың әкімі сайланады.
Ал сайлау барлығы 74 учаскеде өтеді.
Қазіргі кезде саяси науқанға қатысатын байқаушылар дайындалып жатыр.
Олардың көбі сайлау өтетін ауыл тұрғыны.
"Партиялық емес бақылау орталығы" сайлауды бақылайды және сайлау процесіне мониторинг жүргізеді.
Еліміздің барлық өңірінде филиалы бар және сайлау кезеңінде саяси, экономикалық, әлеуметтік және мәдени құқық пен бостандықты іске асырады.
Біздің қоғамдық ұйым өзінің алдына елдегі сайлау процесінің заңдылығы мен ашықтығын қамтамасыз етуді мақсат етіп қойды.
Қазіргі уақытта орталық байқаушыларды оқытып жатыр.
Филиал бүгінде 181 байқаушыны қабылдап, біліктілігін арттыруды бастады",- деді облыстық штабтың жетекшісі және "Партиялық емес бақылау орталығы" республикалық қоғамдық бірлестігі Ақтөбе облыстық филиалының басшысы Ерәділ Уббиниязов.
Айтып өтейік, байқаушыларымыздың тізіміне биыл Парламент Мәжілісі мен мәслихат сайлауына қатысқан тәжірибесі бар түрлі қоғамдық ұйымдардың өкілдері кірді.
"Ауыл әкімдерінің тікелей сайлауы - саяси жаңғырудың жаңа кезеңін білдіретін өте маңызды оқиға.
Мұндай дауыс беру елімізде алғаш рет өткізіліп отыр.
Сайлау процесінің заңдылығы мен ашықтығын бақылау үшін бізде сайлауды бақылау саласында үлкен тәжірибесі бар команда құрылды.
Ортақ күш-жігерімізбен Ақтөбе облысында ашық және тәуелсіз сайлау өткізуге елеулі үлес қосамыз деп санаймын",- деді Ерәділ Уббиниязов.
Байқаушылар қатарында Ақтөбе облысының үкіметтік емес ұйым қауысдастығы, Тұтынушылардың құқығын қорғау кеңесі, Ақтөбе облысының медиаторлар кеңесі, "Аула клубы" қоғамдық бірлестігі және "Партиялық емес бақылау орталығы" республикалық қоғамдық бірлестігі Ақтөбе облыстық филиалының мүшелері бар.
РЕФЕРЕНДУМДАҒЫ ХАЛЫҚАРАЛЫҚ БАЙҚАУШЫЛАРДЫ ТІРКЕУ 30 МАМЫРҒА ДЕЙІН ЖАЛҒАСАДЫ 
АЙЖАН СЕРІКЖАНҚЫЗЫ
Қазақстанда өтетін референдумға жүзден астам халықаралық байқаушы аккредиттелді.
Бұл туралы Орталық сайлау комиссиясының төрағасы Нұрлан Әбдіров айтты, деп хабарлайды ҚазАқпарат тілшісі.
"Референдумда шетелдік ұйымдар миссиясының халықаралық байқауға қатысуына үлкен мән береміз.
Бұл еліміз үшін маңызды оқиғаға шетелдік серіктестердің де қызығушылығын көрсетеді.
Орталық референдум комиссиясының отырыстарында қаралған алғашқы мәселелердің бірі – халықаралық бақылау институтын ашу болды.
Қазіргі уақытта 100-ден астам бақылаушы аккредиттелді.
Оның ішінде ЕҚЫҰ ДИАҚБ бақылаушылар миссиясының өкілдері де бар", - деді Нұрлан Әбдіров Сыртқы істер министрлігінде өткен жиналыста.
ОСК төрағасы қазіргі уақытта ТМД, ТМД Парламентаралық Ассамблеясы, түркі мемлекеттері ұйымы байқаушыларының миссиялары аккредиттелгенін атап өтті.
"Бүгінде 17 мемлекеттің делегация өкілдері аккредиттелді.
Бұл жұмыс жалғасып жатыр.
Халықаралық байқаушыларды аккредиттеу 30 мамыр күні сағат 18:00-ге дейін жалғасады", - деді Н.Әбдіров.
Сайлау комиссиясының ақпараты бойынша, республикалық референдумға елден тыс учаскелерді қоса алғанда, барлығы 10 012 учаске тартылатын болады.
Тізімге 11 млн 722 мың 536 азамат енгізілді.
20 мамырдан бастап азаматтарға осы тізімдерде өздерін тексеруге мүмкіндік берілді.
АЛМАТЫ ОБЛЫСЫНДА САЙЛАУШЫЛАРҒА КАНДИДАТТЫҢ АТЫ-ЖӨНІ СЫЗЫЛҒАН БЮЛЛЕТЕНЬ БЕРІЛДІ
АЗАТТЫК РАДИОСЫ
Ауыл әкімін сайлау күні Алматы облысы Іле ауданы Чапаев селосында сайлаушыларға Жалпыұлттық социал-демократиялық партия атынан қатысқан кандидаттың аты-жөні сызылған бюллетень берілді.
Онда кандидат Берік Қалижанұлы Ағыбаевтың аты-жөні сызылған, жанында "Ербол" деген жазу тұр.
Комиссия мүшесінің түсіндіруінше, бұл кандидаттың аты-жөнін сызған адамның қолы.
Бюллетень аймақтық комиссиядан осындай күйде келген.
Сайлау комиссиясының төрағасы "Берік Ағыбаев сайлаудан өзі бас тартты, бірақ не себепті екенін айту менің құзырымда емес" деді.
Ал кейбір сайлаушылар оны сайлаудан шеттетті деп санайды
- Қаншама уақыт дайындалған адам бас тарта салмайды ғой.
Бір рет бағын сынап көруі керек еді.
Ол бас тартпады, оған бас тартқызды.
Басқа себебі жоқ, - дейді ауыл тұрғыны Нұрлан Бақтыбай.
Ал Салтанат есімді өзге тұрғын "Ағыбаев өз еркімен бас тартты" деген болжамға сенетінін жеткізді.
Кейбір дауыс берушілер кандидаттың түсіп қалу себебі қызықтырмайды деп жауап берді.
Жалпыұлттық социал-демократиялық партиясының орталық аппарат басшысы Талғат Омаровтың айтуынша, Берік Ағыбаев денсаулығына байланысты сайлауға қатыса алмаған.
Оның сөзіне қарағанда, ол 23 шілдеде кандидаттықтан бас тартқан.
Берік Ағыбаевтың өзінен жауап алу мүмкін болмады.
Талғат Омаровтың айтуынша, әкім сайлауына партия атынан 9 кандидат қатысып жатыр.
Олар Алматы облысы, Батыс Қазақстан, Ақтөбе, Түркістан, Павлодар, Шығыс Қазақстан облыстарында тіркелген.
Қазақстанда ауыл әкімін тіке сайлау өтіп жатыр.
25 шілдеде Қазақстанның 14 облысында 1800-ден астам сайлау учаскесі ашылған.
Сайлауға 2200-ден астам кандидат қатысып жатыр.
1400-ден астамы өз-өзін ұсынғандар.
Бұған дейін кейбір аймақта тәуелсіз кандидаттарды сайлауға жібермей жатқаны туралы хабар тараған.
ҚАЗАҚСТАН АЗАМАТТАРЫ РЕФЕРЕНДУМҒА ШЕТЕЛДЕН ДЕ ҚАТЫСА АЛАДЫ – ҚР СІМ
24ХАБАР 
Еліміздің азаматтары ҚР Конституциясына өзгерістер мен толықтырулар енгізу жөніндегі референдумға шетелде жүріп те қатыса алады.
Бұл туралы ҚР Сыртқы істер министрлігінің баспасөз қызметі мәлім етті.
"ҚР Президентінің биыл 5 мамырдағы №888 Жарлығына сәйкес 5 маусымда Қазақстан Республикасының Конституциясына өзгерістер мен толықтырулар енгізу бойынша жалпыұлттық референдум өтеді.
Қазақстанның шетелдегі мекемелерінің жанынан 52 шет мемлекетте 65 учаскелік комиссия құрылды", – делінген хабарламада.
Дауыс беруге қатысу үшін белсенді сайлау құқығы бар, тиісті шет мемлекетте тұратын немесе жеке, қызметтік, іскерлік және туристік мақсатпен жүрген және ҚР азаматының жарамды паспорты бар Қазақстан Республикасының азаматтары учаскелік комиссия құрылған Қазақстанның дипломатиялық өкілдігіне жүгіне алады.
ҚР шетелдегі мекемелерінде дауыс беру "Қазақстан Республикасындағы сайлау туралы" ҚР Конституциялық заңының 38-бабының 1-тармағына сәйкес референдум өткізілетін күні (2022 жылғы 5 маусым) жергілікті уақыт бойынша сағат 07:00-ден 20:00-ге дейін болады.
"Сонымен бірге шетелдегі сайлау процесін уақтылы және толықтай дайындау мақсатында Қазақстан Республикасының азаматтарын жақын маңдағы сайлау учаскесіне алдын-ала хабарласып, сайлаушылар тізіміне енгізу үшін мәлімет берулерін сұраймыз", – деп хабарлады ҚР СІМ.
РЕФЕРЕНДУМ.
АТА ЗАҢҒА ЕНГІЗІЛЕТІН НЕГІЗГІ ТҮЗЕТУЛЕР ҚАНДАЙ?
ДӘУРЕН ЕРБОЛАТОВ
Конституцияның 33 бабына 56 өзгеріс енгізіледі.
Әділет вице-министрі Алма Мұқанова референдум аясында Ата заңға нақты қандай түзетулер енгізілетінін түсіндірді, деп хабарлайды inbusiness.kz тілшісі.
Алдымен министрдің орынбасары Президенттің лауазымына байланысты енгізілетін шектеулерге тоқталды.
"Біріншіден, Президенттің жақын туыстары үшін саяси лауазымдар мен квазимемлекеттік секторда басшылық лауазымдарды атқаруға шектеу,
Екіншіден, Президенттің өз өкілеттіктерін жүзеге асыру кезеңінде саяси партияда болуына шектеу қою.
Үшіншіден, бұдан әрі Президенттің өңірлер әкімдерінің актілерінің күшін жою және тоқтата тұру, аудандардың, облыстық және аудандық маңызы бар қалалардың, ауылдық округтердің әкімдерін босату құқығы алынып тасталады.
Бұл Президенттің өкілеттіктері қысқарып жатқанын, "супер-президенттік басқару үлгісінен" бас тартуды білдіреді", - деді вице-министр ОКҚ-де өткен баспасөз мәслихатында
"Бұрынғы президенттер Конституциялық кеңестің құрамында болмайды"
Оның айтуынша, Конституциядан Тұңғыш Президент мәртебесіне байланысты барлық норманы алып тастау көзделіп отыр.
1) Бірінші Президентке 2 реттен артық сайлану мүмкіндігін, 2) оның қызметін жекелеген Конституциялық заңмен реттеу, 3) Тұңғыш Президент іргесін қалаған Республика қызметінің түбегейлі принциптерінің және және оның мәртебесінің өзгермеуімен байланысты 3 норма алынып тасталады.
Сондай-ақ экс-президенттердің Конституциялық кеңесте болу құқығы алынып тасталады", - деді министрдің орынбасары.
Алма Мұқанова Ата заңға "жерді, оның қойнауын, суды, өсімдіктер мен жануарлар дүниесін, басқа да табиғи ресурстарды халық меншігі деп жариялау" деп жазылғалы отырғанын жеткізді.
"Халық атынан меншік құқығын мемлекет жүзеге асырады.
Бұл аталған ресурстардың кімге тиесілі екендігі мәселесінде соңғы нүктені қояды.
Мемлекеттік институттар тек халықтың атынан осы ресурстарды басқарады.
Бұл жерге жеке меншік режиміне ешқандай жағдайда әсер етпейтінін ескеру қажет, яғни жеке меншіктегі жер одан әрі жеке меншікте болады.", - деді вице-министр.
Сондай-ақ ол Конституциялық соттың, Жоғарғы соттың және өзге де соттардың төрағалары мен судьялары, Орталық сайлау комиссиясының, Жоғары аудиторлық палатаның төрағасы мен мүшелері саяси партияда, кәсіподақтарда болуға және қандай да бір партияны қолдауға тыйым салу ұсынылып отырғанын атап өтті.
Өлім жазасы
Алма Мұқанова Ата заңға енгізілетін өзгерістерді халық қолдаса, елде өлім жазасы жойылатынын айтты.
"Қылмыстық кодексте өлім жазасын жазалау шарасы ретінде қолдануға мүмкіндік беретін 17 құрам бар болатын.
Өздеріңіз білетіндей, Қазақстанда өлім жазасына 2003 жылдан бастап мораторий қолданылған.
2021 жылы Қазақстан азаматтық және саяси құқықтар туралы халықаралық пактіге екінші факультативтік хаттаманы ратификациялады.
Осылайша өлім жазасынан бас тарту туралы ниетін растады.
Енді бұл мәселе Конституцияда түпкілікті шешіледі", - деді басшы
Оның пікірінше, мәжіліс алдында жылына 2 рет республикалық бюджеттің атқарылуы туралы есеп беретін жоғары аудиторлық палата құру, әрі құқық қорғау институттарын күшейту көзделеді.
"Бас прокурордың мәртебесі Конституцияда бекітіледі"
"Адам құқықтары жөніндегі уәкілдің және заңдылықты жоғары қадағалауды жүзеге асыратын Бас прокурордың мәртебесі Конституцияда бекітіледі, кейін Адам құқықтары жөніндегі уәкіл және Прокуратура туралы тиісті конституциялық заңдар қабылданады", - деді вице-министр.
Конституциялық сот
Сонымен қатар министрдің орынбасары қоғамның назарын тыс қалған бірқатар түзетуге тоқталды.
"Конституциялық соттың құрылуы.
Бүгінде Конституциялық кеңес Президенттің, премьер-министрдің, парламент депутаттарының және соттардың өтініштерін ғана қарастырады.
Енді адам құқықтары жөніндегі уәкілге, бас прокурорға және ең бастысы азаматтарға Конституциялық сотқа жүгіну құқығын беру ұсынылады.
Конституциялық сот – мемлекеттің конституциялық негіздері мен адамның конституциялық құқықтарын қорғауға арналған әлемге әйгілі модель.
Конституциялық сот актіні, оның ішінде сот шешімін шығаруға негіз болған заңды қайта қарауға құқылы болады", - деді Алма Мұқанова.
"Мәжілісте 98 депутат болады"
Оның айтуынша, мәжілістегі депутаттар саны қысқарады.
"Парламенттің қалыптасу моделін және жалпы сайлау жүйесін өзгерту.
Қазір сенатты мәслихаттар сайлаған депутаттар (әр өңірден екіден) және Президент тағайындаған 15 депутат (34+15=49) құрайды.
Жоба Президент квотасын 15-тен 10 депутатқа дейін қысқартуды ұсынады, оның бесеуін Қазақстан халқы Ассамблеясы ұсынады (40+10=50), ал мәжіліс депутаттары (барлығы 107 депутат) қазір тек саяси партиялар арқылы және Ассамблеядан сайланады.
Ассамблеяның квотасын – 9 депутаттық мандатты алып тастау ұсынылады, яғни Мәжілісте 98 депутат болады.
Бұл 98 депутат аралас жүйе бойынша сайланады: депутаттардың бір бөлігі партиялық тізімдер арқылы, екінші бөлігі кандидатты халықтың тікелей сайлауы арқылы сайланады", - деді министрдің орынбасары
"Енді заңдарды Мәжіліс қабылдайды"
Сондай-ақ заңдарды қабылдау жүйесі де өзгереді.
"Қазір заңдар заң жобаларын алдымен мәжілісте, кейін сенатта дәйекті қарау арқылы қабылданады.
Енді заңдарды қабылдау мәжіліске беру ұсынылады, ал сенат қабылданған заңдарды мақұлдау немесе мақұлдамау құқығына ие болады.
Бұл ретте Конституциялық заңдарды Мәжіліс пен Сенат бірлесіп қабылдайды.
Мұндай модель заңдарды қабылдау тәртібін едәуір жеңілдетеді және депутаттарды сайлаудың жоғарыда аталған аралас моделін ескере отырып, заңдарды қабылдау кезінде көзқарастар бәсекелестігін арттырады", - деді вице-министр.
Сонымен қатар облыстардың, республикалық маңызы бар қалалардың және астана әкімдерін тағайындау тәртібін өзгерту көзделіп отыр.
"Қазір облыс әкімдерін Президент тағайындайды.
Жергілікті деңгейде әкімдерді сайлау институты кезең-кезеңімен енгізіліп жатыр.
Былтыр ауылдар мен кенттер әкімдерін сайлау өткізілді, 2025 жылдан бастап облыстық маңызы бар аудандар мен қалалар әкімдерін сайлау өткізіледі.
Облыс деңгейінде әкімдердің кандидатураларын мәслихаттармен келісу ұсынылады, яғни аудандардың, аудандық және облыстық маңызы бар қалалардың барлығын қоса алғанда, барлық мәслихат ұсынылған кандидатуралардың ішінен әкімді таңдайды.
Олар келіспеуі мүмкін.
Іс жүзінде бұл да Президентінің қазіргі өкілеттігін қысқарту болып саналады", - деді Алма Мұқанов
Айта кетейік, биыл 5 маусымда Қазақстанда Конституцияға өзгеріс енгізу жөнінде референдум өтеді.
Егер 11 қаладағы (17 өңірдің үштен екісі 11 өңірді құрайды) халықтың көпшілігі "жақтап" дауыс берсе, онда түзетулер қабылданды деп есептеледі, ал бұл көрсеткішке қол жеткізілмесе, онда түзетулер қабылданбайды.
ӘКІМ САЙЛАУЫ ӨТЕТІН АУЫЛДАРДЫҢ ТОЛЫҚ ТІЗІМІ
ЕСІМЖАН НАҚТЫБАЙ
25 шілдеде еліміз бойынша 730 елді мекеннің әкімі тікелей сайлау арқылы анықталады.
"ҚазАқпарат" халықаралық ақпарат агенттігі осы ауылдардың тізімін ұсынып отыр.
Ел тарихында әкімдер сайлауы алғаш рет 14 өңірде бірдей өткелі тұр.
Өңірлердің ауқымын есепке алмастан саралайтын болсақ, бұл жолғы сайлауда әкімін анықтайтын елді мекендер саны бойынша Ақмола облысы көш бастап тұр.
Мұнда бір күнде 95 ауыл мен ауылдық округтің, аудандық маңызы бар қала мен кенттің әкімі сайланады.
Алғашқы үштікті Шығыс Қазақстан (77) және "Қарағанды облыстары (75) түйіндеп тұр.
Ал Маңғыстау облысында бұл жолы бар-жоғы 10, Атырау облысында 18 елді мекеннің әкімі тікелей сайлау арқылы қызметке келмек.
РЕФЕРЕНДУМ АЛДЫНДА АНОНИМ ҮГІТ МАТЕРИАЛДАРЫНА ТЫЙЫМ САЛЫНАДЫ – БАС ПРОКУРАТУРА 
АЙЖАН СЕРІКЖАНҚЫЗЫ
Республикалық референдумға үгіт-насихат ережелерін бұзғандарға айыппұл салынады, деп хабарлайды ҚазАқпарат тілшісі.
ҚР Ақпарат және қоғамдық даму вице-министрі Нұргүл Мауберлинованың айтуынша, азаматтар мен қоғамдық бірлестіктерге референдумға шығарылған мәселе бойынша өз пікірін білдіру құқығына кепілдік беріледі.
Бүкіл үгіт материалдарында оны шығарған ұйым, олардың басылған жері мен таралымы, оларды шығаруға жауапты адамдар туралы мәлімет болуы тиіс.
"Анонимдік үгіт материалдарын таратуға тыйым салынады.
Авторы немесе осы материалдарды шығарған ұйымдар туралы ақпараты жоқ материалдар анонимді болып саналады", - деді вице-министр Орталық сайлау комиссиясында өткен отырыста.
БАҚ-та жарияланған барлық материалдар заң талаптарына сай болуы тиіс.
Референдум туралы заңда көрсетілгендей, референдумның алдындағы күні және референдум күні үгіт жүргізуге тыйым салынады.
"Референдумға дайындық кезеңінде құқыққа қайшы контентті анықтау алгоритміне сәйкес БАҚ пен әлеуметтік желілерде мониторинг жүргізіледі.
Заңбұзушылық белгілері бар материалдар одан әрі шара қабылдау үшін Бас прокуратураға жіберіледі", - деді Н.Мауберлинова.
Бас прокурор орынбасары Болат Дембаевтың айтуынша, аноним үгіт материалдарын таратқаны үшін ӘҚБтК 113-бабы бойынша әкімшілік жауапкершілік қарастырылған (25 АЕК мөлшерінде айыппұл).
"Республиканың конституциялық құрылысын күштеп өзгертуге, оның тұтастығын бұзуға, мемлекет қауіпсіздігіне нұқсан келтіруге, әлеуметтік, нәсілдік, ұлттық, діни, тектік-топтық және шежірелік астамшылыққа, сондай-ақ қатыгездік пен зорлық-зомбылыққа үгіттеуге жол берілмейді.
Мұндай әрекеттер ҚР Қылмыстық кодексінің баптары бойынша әлеуметтік және ұлттық алауыздықты қоздырғаны үшін, сондай-ақ билікті күшпен басып алуға немесе билікті күшпен ұстап тұруға үгіттегені және жария түрде шақырғаны үшін қылмыстық жауапкершілікке әкеп соғады", - деп хабарлады Болат Дембаев.
Айта кетейік, Орталық сайлау комиссиясы 5 маусымда өтетін республикалық референдум комиссияларының қызметі туралы қаулы қабылдады.
Үгіт жұмыстары референдум тағайындалғаннан сәтте басталып, дауыс берудің аяқталуына бір күн қалғанда, яғни 2022 жылы 4 маусымда сағат 00.00-де аяқталады.
РЕФЕРЕНДУМДА ДАУЫС БЕРЕТІН ҚАЗАҚСТАНДЫҚТАР НЕНІ БІЛУІ КЕРЕК 
ЕСІМЖАН НАҚТЫБАЙ
5 маусымдағы республикалық референдумға әрбір қазақстандық Конституцияға ұсынылып отырған негізгі өзгерістерден хабардар болып баруы керек.
Бұл – заңгер Думан Базарбектің отандастарына берер кеңесі.
ҚазАқпарат сарапшының республикалық референдумға шығарылатын заңнама өзгерістері туралы сараптамасын ұсынады.
5 маусымда елде жалпыхалықтық референдум өтеді.
Бұл шараның жөні бөлек, жосығы ерек болғалы тұр.
Конституцияның үштен бір бөлігі өзгеруі мүмкін.
Ол үшін мұқым жұрт жұдырықтай жұмылуға тиіс.
Осыған дейін Ата Заңның төрт рет өзгергенін білеміз.
Бірақ бұған дейінгі өзгерістердің бәрі Парламент шешімі бойынша қабылданған еді.
Енді халықтың еркіне беріліп отыр.
Мұны билік пен бұқараның арасы тағы бір табан жақындай түсті деп топшылауға болатын шығар.
Осы тұста, референдумға қатыспас бұрын нені ескеру керек?
Жиі айтыла бермейтін қандай баптар бар?
Әуелі осы жайтқа жіті назар аударған дұрыс сияқты.
- "Жалпы ережелер" деп аталатын бірінші бөлімде меншікке арналған алтыншы баптағы бір ғана тармақ өзгереді.
Бұрын жердің асты-үстіндегі барлық байлық мемлекет меншігінде еді.
Енді ол халық меншігіне өтеді.
Ал мемлекет халық атынан оны басқару құқығына ие болады.
Өзгеше айтқанда, бұл өзгеріс тек шартты сипатқа ие.
- "Адам және азамат" бөлімінде өлім жазасы терроризм мен аса ауыр қылмыстар үшін ерекше жаза екені туралы екіұшты формуланың орнына қарапайым және қысқа "өлім жазасына тыйым салынады" деген сөз келеді.
Сондай-ақ, еріксіз еңбекке қандай жағдайларда жол берілетіні туралы норма да өзгереді.
Егер бұрын: "Сот үкімі бойынша" деп айтылған болса, енді - "кінәлі деп тану туралы сот актісі негізінде" деп айтылатын болады.
Яғни, еріксіз еңбек жазаның ықтимал опцияларының бірі болады.
Құқық қорғайтын жаңа институттар құрылады Олар - Конституциялық сот (Конституциялық Кеңестің орнына) және Жоғары аудиторлық палата (Есеп палатасының орнына).
Олардың функциялары бұрынғыша қалады, бірақ өкілеттіктері кеңейтіледі.
Атап айтқанда, Конституциялық сот азаматтардың өтініштерін қарайды.
Ресейдің тәжірибесі мұндай конституциялық бақылау органы негізінен азаматтардың өтініштерімен жұмыс істейтінін көрсетеді.
Бұл ретте Конституциялық соттың судьяларын Президент (төрт), Сенат (үш) және Мәжіліс (үш) тағайындайды.
Парламенттік бөлімге енгізілген өзгерістер ең көлемді, бірақ олардың барлығы заңдарды қабылдау регламентін реттейді.
Мәжіліс заң қабылдау жүйесіндегі негізгі институт болады.
Олардың сапасын бақылауды қамтамасыз ететін және бұл ретте заң шығару процесін оңтайландыратын, сондай-ақ, Мәжілістің заңнамалық және бақылау функцияларын күшейтетін жаңа рәсім енгізілуде.
Ал Сенаттың өңі ұсынған реформалар пакетіне мәслихаттардың тәуелсіздігін қамтамасыз ету, олардың ел азаматтарына есептілігін күшейту жөніндегі шаралар кіреді.
Бұл сенаторлардың сайлау процесіндегі бәсекелестігі туындатып, өздері өкілдік ететін өңірлер алдындағы жауапкершілігін күшейтеді.
Мұндай тәсіл Сенатта Мәжілістегі қандай да бір партиялық фракциямен немесе партиямен мүлде байланысы жоқ депутаттардың пайда болуына жол ашуы мүмкін.
Президенттің сенаторларды тағайындау квотасы 15 адамнан 10 адамға дейін азаяды.
Оның ішінде бес адамның кандидатурасын Қазақстан халқы Ассамблеясы (ҚХА) ұсынады.
Кандидатты тағайындау немесе қызметтен шығару алдында Сенаттың келісімін талап ететін лауазымдар тізбесіне Конституциялық соттың төрағасы және Жоғары сот Кеңесінің төрағасы қосылды.
Мәжіліс өңірлердің емес, Қазақстан қоғамының түрлі әлеуметтік топтарының атынан жұмыс істейді.
Ол неғұрлым ықшам бола түсіп, депутаттар саны 107-ден 98 адамға дейін (ҚХА квотасы есебінен) азаяды.
Осынша деаутаттың 70%-ы партиялық тізімдер негізінде аралас сайлау жүйесі бойынша, 30%-ы бір мандатты аумақтық округтер бойынша өтеді.
Бұл ретте сайлаушылар мажоритарлық жүйе бойынша сайланған депутат жұмысына қанағаттанбаса, мандатты кері қайтарып ала алады.
Осындай маңызды өзгерістердің бар екенін ескерсек, Қазақстанның ендігі болашағы сіз бен біздің таңдауымызда!
Сайлау: Дауыстың дұрыс саналауын бақылау, сақтану.
Әділ сайлау өтуі үшін не істеу керек?
Президентке үміткер мен сайлаушылар өз дауыстарын қалай қорғайды?
Заң не дейді?
Тәуелсіз байқаушы ретінде қатыса аласыз ба?
Ол үшін не істеу керек?
9 маусымда кезектен тыс Президент сайлауы өтеді.
Осыған орай, көршілес елдердегі болған жағдайларды, бұрынғы сайлауларды саралай отырып, "Сайлау тағдырын кім шешеді" деген сұраққа жауап іздедік.
Әділ сайлау өткізу өз қолымызда
Шын мәнінде, сайлаудың әділ өтуі әр азаматтың құқықтық санасы мен ортақ жауапкершілігіне байланысты.
Қоғамдық белсенді, журналист Серік Ерғали:
Бірнеше рет сайлауда байқаушы болдым.
Сонымен бірге дауыстың қалай ұрланатынын да зерттедім.
Түрлі заңсыздықтарды көрдік.
Әрине, оған заңдық негіздегі шаралар арқылы тосқауыл қою керек, яғни әр адам өзінің азаматтық құқын біліп, ел алдындағы жауапкершілігін сезінуі керек.
Ол үшін белсенді болу керек
Сонымен бірге сенімсіздік жайлаған азаматтарға түсіндіру, психологиялық жақтан сауықтыру жұмыстарын қоса жүргізу керек.
Әр азаматты дауыс беруге, дауысты қорғауға, заңсыздыққа жол бермеуге шақырамыз.
Сонда ғана әділ сайлау өтеді.
Әділ сайлаудың кілті өзіміздің қолымызда, – дейді.
Сайлауда дауысты бақылау мен қорғау маңызды
Қай елде болмасын мүдделі топтар арасында жеңіске жету үшін қиян кескі бәсеке болады.
Сол топтың немесе үміткердің ішінен өз кандидатыңызды таңдайсыз.
Үміткерге дауыс беру барысында туындауы мүмкін кейбір келеңсіздіктерді де ескерген жөн.
Мысалы, сіздің дауысыңызды ұрлап кетуі, жоққа шығаруы немесе басқа бір мүдделі тараптың аярлығынан үміткеріңіздің сүрінуі бек мүмкін.
Сондай кезде ашық әрі әділ бәсекені ұйымдастыруға ат салысу керек.
"European kazakh forum" мәдени-құқықтық ұйым жетекшісі, қоғам қайраткер, Германия азаматы Өмірхан Алтын:
Кез келген мүдделі топ пен үміткер жеңіп шығу үшін барлық мүмкіндіктерді пайдаланады.
Тіптен, заңсыздықтарға баруы және бір құйтырқы әрекеттер жасауы мүмкін.
Сол үшін Сайлауда дауыс беруді бақылау мен берілген дауысты қорғау маңызды, – дейді.
Дауысты ұрлаудың мүмкін жолдары
Серік Ерғалидың айтуынша,көп дауыс алғысы келетін кез келген мүдделі топ әр мүмкіндікті пайдаланып қалуға тырысады, тіпті заңсыздыққа да барады.
Оның бірнеше түрі бар:
Бірінші, мүдделі топтың немесе үміткердің жақтаушылары алдын ала дайындаған бюллетеньдерді топтап салып кетуі мүмкін,
Екіншіден, мүдделі жақтың ұйымдастыруымен арнайы адамдар бірнеше учаскелерге барып, бірнеше рет дауыс беруі мүмкін және оны дер кезінде біле алмайсың, тап басып ұстай алмайсың, өте қиын,
Үшіншіден, дауыс саналғанда бақылаушыға барынша абай әпі мұқият болу керөк.
Кейбір учаскелерде белсенді байқаушыны шығартып жіберу үшін әдейі кикіллжің тудырып, шу шығарып, кейде тіптен, сақшы шақыртылады.
Мұндай кезде байқаушы болған азаматқа нақты дәлелдерге сүйеніп, хаттама толтыру керек және оны Орталық сайлау комиссиясына жіберуі тіиіс.
Төртіншіден, сайлау комиссиясы құрамы тәуелсіз мүшелерден жасақталмаса, олардың ішінде бір тараптың мүддесі үшін жұмыс істейтіні болуы мүмкін.
Бұның да әділдікке әсер бар.
Дауысты ұрлатпау үшін не істеу керек?
Серік ағаның айтуынша ел ішіндегі қоғамдық ұйымдар немесе коммерциялық емес ұйымдар заңға сәйкес байқаушылар ұйымдастыра алады.
Сол арқылы сайлаудың әділ өтуіне ықпал жасайды.
Сонымен бірге байқаушы ретінде әр үміткердің де сенімді адамдары қатыса алады.
Бірінші, ерікті және тәуелсіз байқаушылар көп болуы керек.
Оларды алдын ала дайындайды, заңдық құқын білетін, ерік-жігері мығым, таза болулары керек.
Екіншіден, байқаушылар дауыс беру процесін жіті бақылап және дауыс берген адам санын есептеп отырады.
Сол үшін өзара алмаса алатын бірнеше байқаушының болғаны абзал.
Шәй ішуге де бармайды.
Сол арқылы заңсыздықтың алдын алуға болады.
Мысалы, бір адам келіп, 5-10 бюллетень салып кетсе, соңында санағанда, учаскеге келген адам санынан артық болып шығады.
Үшіншіден, еліміздің байқаушылары мүмкіндігінше шетелдік байқаушылармен қатар дауыс санауды толық қадағалауы керек.
Байқаушылар көп болмаса, түрлі сылтаумен немесе айғай-шу ұйымдастыру арқылы учаскедегі жұмыстан шеттетілуі мүмкін.
Сол үшін, өзін байсалды, сабырлы ұстап, ұтымды жұмыс істеуі керек.
Төртінші, байқаушы дауыс санап болған кезде жасалған дауыс нәтижесі хаттамасының көшірмесін куләндіріп алуға құқылы.
Бесінші, заң бұзушылық байқалғанда хаттама толытырып, дәлел-фактілерімен бірге орталық сайлау комиссиясына және қадағалау орталықтарына жіберулері керек.
Алтыншы, сайлау өтіп жатқан барысты суретке, бейнежазбаға түсіруге толықтай мүмкіндік бар.
Бұл кейбір заңсыздықтар туыла қалса көмектесе алады.
Байқаушылар ұтымды қимылды, сенімділікті қамтамасыз етулері керек
Сайлау учаскесіндегі түрлі келеңсіздіктерді, күмәнді адамдарды, заңсыздықтарды бастан аяқ видеоға түсіріп, үнемі әлеуметтік желіге жариялап немесе штабқа хабарлап отыруы керек.
Осы арқылы дауыс ұрлағысы келгендерді тығырыққа тірейді.
Енді бір жағынан халықтың сайлауға деген күдігін азайтады, дейді Серік Ерғали.
Мысалы, тәуелсіз байқаушылар штабы ортақ WhatsApp немесе Telegram топтары арқылы бірнеше учаскелерде байқалған күмәнді азаматтарды бақылауға алуы және мәліметтерді дер кезінде саралап отырулары керек.
Тіптен, Орталық сайлау комиссиясына хабарлап, хаттамалар толтыруы тиіс.
Сонымен бірге, сайланушы (үміткер) және сайлаушы өзіне қатысты заң бұзу әрекетін байқаған бойда шағымданып, заңға сай шарасын алуы керек.
Байқаушыларға қатысты заңды шектемелер бар ма?
Кез келген азамат байқаушы бола алады.
Ол үшін қандай да бір кедергі жоқ.
Бірақ Сайлау заңына сәйкес қоғамдық ұйымдар мен коммерциялық емес ұйымдар ғана байқаушыны қатыстыра алады.
Әзірше заңмен шектеме жоқ.
Орталық сайлау комиссиясы біртұтас ортақ "Байқаушы куәлігніңі" үлгісін берді.
Сол негізде куәліктерді беріп жатырмыз.
Оқыту жұмыстары да жүйелі жүріп жатыр, – дейді Серік Ерғали:
Қанша сайлау учаскесі бар?
ҚР Орталық сайлау комиссиясының мәліметі бойынша:
Ел ішінде және шет елдердегі дауыс беру бөлімшелерінің саны – 10 060 (Қазақстан бойынша: 9 995),
Қазақстан сайлаушылары тізіміне – 11 814 019 адам енген,
Дайындалған бюллетень саны сайлаушылар санынан 1%, яғни 118 мыңға артық болмақ
Мәселен, Астанада 303 сайлау учаскесі тіркелген.
Оның ішінде ашық алаң – 204 (оқу орны – 133, мәдениет мекемесі – 13, жоғары оқу орны мен колледж – 33, спорт – 3, денсаулық сақтау мекемесі – 4, басқалары – 18).
Жабық алаң – 34 (денсаулық сақтау мекемесі – 27, әскери бөлім – 4, қамауда ұстау – 3).
Дауыс беруге алдымен кімдер келеді?
Сайлау басталған кезде арнайы ынталандыру шаралары да қоса жүреді.
Мысалы, бірінші дауыс бергендерге сыйлық беріледі, ақсақалдарға құрмет көрсетіледі.
Дауыс беруге адамдар белгілі себептермен келеді:
Алдымен, ел алдында жауапкершілікті сезінетін отаншылар, елге үлгі көрсететін қарттар,
Президентке үміткерлердің өздері, сенімді өкілдері мен жақын қолдаушылары,
Сайлау жасына толған, алғаш рет дауыс беретіндер келеді.
Олар үшін сайлау – үлкен мереке,
Үшінші санатта, саяси мүдделі топтар,
Мемлекеттік қызметкерлер, әскерлер мен студенттер,
Ел қатарлы міндетін өтейтіндер.
Байқаушылар туралы Заң не дейді?
ҚР Сайлау туралы Заңының 20 бабында ашық жазылған.
20-1-бап.
Қазақстан Республикасы саяси партияларының, өзге де қоғамдық бірлестіктерінің, коммерциялық емес ұйымдарының байқаушылары
Қазақстан Республикасының саяси партиялары, өзге де қоғамдық бірлестіктері, коммерциялық емес ұйымдары байқаушысының өкілеттіктері оның тегі, аты, әкесінің аты көрсетіліп, жазбаша нысанда куәландырылуға тиіс.
Бұл құжат байқаушыны жіберген ұйымның мөрімен расталады және ол байқаушының жеке басын куәландыратын құжатты көрсеткен кезде жарамды болады.
Құжаттар сайлау комиссиясының төрағасына не оны алмастыратын адамға байқаушы туралы деректерді есепке алу журналына енгізу арқылы оны тіркеу үшін көрсетіледі.
Сайлау учаскесiндегi (дауыс беру пунктiндегi) дауыстарды санау
Бұл Сайлау туралы заңның 43-бабы бойынша жүзеге асады.
Дауыс беру аяқталған соң, дау­ыс беруге ар­налған үй-жайға ешкім кіргізілмейді.
Ал дауыс­тар­ды санау­ды сайлау комиссиясының мүше­ле­рі дауыс беру қорытын­дысы анықталғанға дейін үзіліссіз жүр­гізеді, қорытын­ды­лар дауыс­тар­ды санау кезінде қа­ты­сатын адам­дар­дың назарына жеткізілуі тиіс.
Дау­ыстарды санау уақы­ты санау бас­тал­ған кезден бастап, 12 сағаттан аспауы керек.
Дауыстар­ды санау президенттікке кандидат­тар­дың әр­қайсысы бойынша жеке жүргізіледі.
Дауыс беру аяқ­талғанға дейін жәшіктерді ашуға тыйым са­лы­нады.
Дауыс беруге арналған үй-жайда дауыс беруге ар­налған жә­шік­тер, кабиналар, дауыс­тарды санау жүргізілетін үс­телдер комиссия мүшелерінің іс-әрекетін үй-жай­дағы қатысушы бар­лық адамдардың көріп отыруы қамтамасыз етілетіндей етіп орна­ластырылады.
Дауыс жәшіктері де қадағаланып тұрады.
Сон­дай-ақ дауыстарды санау кезінде оған қатысатын байқаушылар мен БАҚ өкілдері дауыстарды санауды бюллетеньдердегі белгілердің көрі­ніп тұруы қамтамасыз етілетіндей қашықтықта тұрады.
Бюллетеньдердің жарамсыздығы қалай анықталады?
Дауыс беру учаскесіндегі сай­­лаушылар түгел дауыс берген соң, пайдаланылмаған және бү­лінген бюллетеньдер саналады.
Одан кейін олар жойылуы тиіс.
Бюллетеньдерді жою үшін оның кез келген бұрышы кесілуі немесе тесілуі керек.
Пайда­ланылмаған және бүлінген бюллетеньдер сыр­тын­да тиісті жазу жа­зыл­ған пакетке (қапшыққа, конвертке) салы­нып, ол мөрленеді.
Комиссия төр­ағасының және хатшы­сы­ның қол­дарымен әрі комиссия­ның мөрімен расталады.
Үлгі бой­ынша белгіленбеген, сондай-ақ тиісті сайлау комиссиясы мүшесінің қолы қой­ылмаған, қарындашпен белгіленген, түзету немесе өзге де бұрмалау іздері бар бюллетеньдер жарамсыз деп танылады.
Дауыс санау нәтижесі туралы хаттама қалай жасалады?
Дауыстарды санау нәти­жесі туралы хаттама жасалады, оған сайлау комиссия­сының төрағасы мен мү­ше­лері қол қояды.
Дауыс беру нәти­жесі туралы хаттамаларды қа­рын­дашпен және әр түсті сиялармен толтыруға, болмайды сондай-ақ олар­ға қандай да бір түзетулер енгізуге жол берілмейді.
Хаттаманың кө­шір­месі көпшіліктің танысуы үшін сайлау учаскесінің үй-жайындағы арнайы белгіленген орынға дереу ілінеді және онда екі күн бойы тұруы қажет.
Конституциялық заңға сәйкес, дауыс санау кезiнде қатысқан адамның тiлегi бойынша оған комиссия төрағасы мен хатшысының қолдары қойылып, сайлау комиссиясының мөрiмен куәландырылған хаттаманың көшiрмесi беріледi.
Тәуелсіз байқаушыларды ұйымдастырып жатырмыз
Сайлаудың әділ өтуін қадағалау үшін Нұр-Сұлтан қаласында учаскелерге тәуелсіз байқаушылар дайындап жатырмыз.
Қазір кей азаматтардың көңілінде "сайлау бәрібір әділетсіз болады", "билік өз мүмкіндіктерін пайдаланады", "сайлау да, сайлау туралы заң да, сайлау комиссиясы да қазіргі билік үшін жасалған" деген түсінік бар.
Бұл қате, халық бақылауды күшейтіп, өз дауыстарын қорғауға дайын болуы керек, – дейді Серік Ерғали.
Еуропада дауыс ұрлау деген түсінік жоқ
Еуропа елдеріндегі халықтың азаматтық және адамдық құқықтық көзқарасы, санасы өте жоғары.
Онда дауыс беру, әділдік әр азаматтық борышы, жауапкершілігі есептеледі.
Сондықтан онда ешқандай дауыс ұрлау болмайды.
Шындыққа бетпе-бет қарайды.
Ресми билік те сол әділдікті сақтау үшін барлық мүмкіндікті жасайды.
Ешқандай бұрмалау болмайды, – дейді Өмірхан Алтын.
Ердоған қалай жеңілді?
Биыл 31 наурызда Түркияда жергілікті сайлау өтіп, елдегі қалалардың, аудандар мен ауылдардың әкімдері, ақсақалдар және жергілікті кеңестердің мүшелері сайланды.
Сайлау барысындағы тартыс ердоғаншыл – билік басындағы Әділет және даму партиясы мен Ұлтшыл-халықтық партияның бірлескен "Халықтық альянсы" мен оппозиция – Республикашыл-халықтық партия мен IYI Parti деп аталатын партияның біріккен "Ұлттық альянс" коалициясы арасында өтті.
Оппозиция Стамбул, Анкара, Измир секілді негізгі қалалардың басқару құқын иелегені белгілі.
"European kazakh forum" мәдени-құқықтық ұйым жетекшісі, қоғам қайраткер, Германия азаматы Өмірхан Алтын:
Оппозиция бұрын "Ердоған билігі үнемі түрлі қитұрқы тәсілдер арқылы дауыс ұрлап, жеңіске жетіп келді" санайтын.
Осы жолы дауыс беру және санау барысын толық бақылауында ұстады.
Сол арқылы өз жеңістерін қорғап қалды, – дейді
Түркия оппозициясының қолданған ұтымды тәсілі
Өмірхан Алтынның айтуынша, оппозициялық альянс мүшелері еріктілерден "Байқаушы топ" құрған.
Олар сайлау өтерден бір ай бұрын жасақталып, әр сайлау учаскесіне бірнеше адамнан жауапты етіп белгіленген.
Бұл жұмысқа 20 мыңнан астам ерікті қатысты.
Сонымен бірге, дауыс санаған кездегі нәтижені қарсы партияның адамдарымен бірге хаттамамен куәләндіріп, оны орталық байқау штабына өткізді.
Стамбулдағы сайлау учаскелері толықтай бақылауда болды.
Стамбулда учаскелер уақытынан 5 минут бұрын жабылған.
Бұл да билік тарапынан мақсатты істелген болуы мүмкін.
Алайда, оппозиция қолында толық дерек, дәлел болғандықтан алдын ала сайлау нәтижесін жариялап жіберген де билік партиясының заңсыздыққа баруына мүмкіндік бермеген.
Тіптен, сайлау біткеннен кейін де бір ай бойы учаскелерін күзеткен.
Стамбул қаласы мэрінің жеңісі бір айдан кейін заңсыз деп танылды.
Неге?
Стамбул қаласы орталық сайлау комиссиясы оппозиция жеңісін мойындап, оппозиция өкілі Әкірам Имамоқұлы қала мэрі болып тағайындалған еді.
Түркияның ең үлкен қалаларының оппозицияның билігіне өтіп кетуі ердоғаншыларды қатты састырды.
Олар сайлау комиссиясына қайталай тексеруді талап етіп, ақыры нәтижесі "заңсыз" деп танылды.
Алда тағы сайлау болады, – дейді Өмірхан Алтын.
Бір қызығы, ендігі сайлауды бақылауға бір Стамбулдың өзінен 100 мыңға жуық еріктніңің ат салысатынын хабарлап отыр.
Жаңа әкімнің айға жетпейтін жұмысы да халықтың көңілінен шыға бастаса керек.
Референдум мемлекеттің жаңа мақсаттарын жүзеге асырады - Ерлан Қошанов
АВТОРЫ: ДИАС, 26 мамыр 2022
Ерлан Қошанов алдағы референдум жайлы айтып, ел тағдырын шешетін ауқымды реформалардың мән-маңызын түсіндірді.
Оның айтуынша, Мемлекет басшысы ұсынып отырған конституциялық реформалардың барлық салаға қатысы бар, деп хабарлайды Egemen.kz.
"Таяуда Президент Жарлығымен Ұлытау облысы қайта құрылды.
Өздеріңізге белгілі, қазіргі Қарағанды – алып аймақ.
Бір орталықтан мұндай өңірді басқарудың тиімсіз тұстары баршылық.
Шалғай елді мекендерден облыс орталығына жету қолайсыздық тудыратын.
Сондықтан бұл халық үніне құлақ асқан әділ әрі тиімді шешім деп есептеймін.
Дегенмен, Қарағанды облысы еліміздегі ең ірі аймақтың бірі болып қала береді", деді Ерлан Қошанов.
Жиында Мәжіліс Төрағасы еліміздің саяси өміріндегі үлкен өзгерістерді айта келе, қазіргі әлемде болып жатқан күрделі үдерістерге бейімделіп, түрлі сынақтарға дайын болуы керектігін атап өтті.
"Қазір жаһан жұрты күрделі кезеңді бастан кешуде.
Бүгінгі таңда біздің мемлекетімізде де ауқымды өзгерістер болып жатыр.
Президент реформалары осы сын-қатерлерге берілген нақты жауап деп айтуға болады.
Біз жаңа әрі әділетті Қазақстан құруға бет бұрдық", деді Палата Спикері.
Қазіргі таңда Мәжіліс депутаттары мен "AMANAT" партиясының мүшелері өңірлерде халықпен кездесуде.
"Жұртшылық Мемлекет басшысының бастамаларын жақсы қабылдап, қолдап жатыр.
Ел болашағын айқындайтын осындай ауқымды реформалардың тағдырын халықтың өзі шешуі керек.
Осы оймен Мемлекет басшысы референдум жариялады", деді Палата Спикері.
Сонымен қатар Ерлан Қошанов жасанды монополияларды түбегейлі жойып, азаматтарға тең мүмкіндік беру үшін мемлекет тарапынан үлкен шаруа атқарылып жатқанына назар аударды.
"Елімізде ашық саясаттың жаңа кезеңі басталайын деп отыр.
Енді барлық саяси күштер сайлаушылардың нақты сұранысына басымдық береді.
Сонымен бірге референдум мемлекеттің жаңа мақсаттарын жүзеге асыру болып саналады.
Халық еліміздің сайлау жүйесіне сенуі керек.
Бұл – билік легитимдігінің негізі.
Сайлау саяси өміріміздегі қалыпты жағдайда айналуға тиіс.
Біз бірте-бірте осыған келе жатырмыз", деді Мәжіліс Төрағасы.
Палата Спикері реформалардың басты мақсаты азаматтардың конституциялық құқықтарын қорғауды негізге алатын әділетті қоғам құру екенін атап өтті.
"Қазір тұрғындардың көпшілігі мемлекеттік органдардың нормативтік актілеріне көңілі толмай отыр.
Олар әртүрлі инстанцияларға шағымдануда.
Адамдар өздерінің конституциялық құықтары бұзылып жатыр деп есептейді.
Референдумнан кейін Конституциялық сот құрылады.
Әр азамат осы органға немесе Адам құқықтары жөніндегі уәкілге шағымдана алады.
Омбудсменге конституциялық мәртебе беріледі.
Енді олар өз конституциялық құқығын қорғау үшін елордаға келмей-ақ, өңірлердегі уәкілдердің қызметіне жүгіне алады.
Офистер барлық облыста ашылады", деді Ерлан Қошанов.
Одан әрі Мәжіліс Спикері саяси жүйені кешенді жаңғырту мәселелеріне назар аударды.
Онда Парламенттің рөлін айтарлықтай күшейтуге ерекше мән беріліп отыр.
Ерлан Қошанов бүгінде Парламент кез-келген ауданның бюджетін тексере алмайтынын, Парламент депутаттарында мұндай өкілеттік жоқ екенін айтты.
Мәжіліс Төрағасының айтуынша, өңірлерге республикадан қыруар қаржы бөлінуде.
Ал ел бюджетін бекітетін орган үшін оның қалай жұмсалатынын түсіну керек.
"Енді Есеп комитеті мен барлық тексеру комиссиялары Аудиторлық палатаға біріктіріліп, жылына екі рет Мәжіліс депутаттары алдында жария түрде есеп беретін болады.
Бұл Мәжіліске бақылауды күшейтуге мүмкіндік береді.
Осылайша республикалық, облыстық және жергілікті бюджеттерді бақылай алады", деді Палата Спикері.
Сөз соңында Ерлан Қошанов облыс жұртшылығын республикалық референдумға белсенді қатысып, тарихи таңдау жасауға шақырды.
Кездесуден кейін "AMANAT" партиясының төрағасы жеке қабылдау өткізіп, облыс тұрғындарымен сөйлесті.
Палата Спикері жұмыс сапары барысында Теміртау қаласының жұртшылығымен кездесті.
Онда 20 мың емделушіге арналған жаңадан ашылған емханаға барды.
Ерлан Қошанов ем қабылдайтын кабинеттерді аралап, дәрігерлермен әңгімелесті.
Одан кейін спорт дене шынықтыру-сауықтыру кешеніне барды.
Кездесу барысында Теміртау қаласының белсендісі Олег Гусев Қазақстан әлемде болып жатқан барлық қиындықтарға қарамастан, көпұлтты қоғамда бейбітшілік пен келісімді сақтай отырып, барша қиындықтарға төтеп бере алды деді.
"Ең бастысы – ішкі саяси тұрақтылықты сақтау.
Президентіміз өте жауапты және тез шешім қабылдайды.
Біз оған бірнеше рет куә болдық.
Біз оның ішкі саяси тұрақтылық пен ел бірлігін сақтауға бағытталған саясатын қолдаймыз", деді ол.
Сапар аясында Мәжіліс Төрағасы Ленин атындағы шахтаның кеншілерімен, Абай ауданы Көксу кентінің ауыл шаруашылық тауар өндірушілерімен, сондай-ақ Шет ауданы С.
Сейфуллин атындағы ауылдың жұртшылығымен кездесуді жоспарлап отыр.
Референдум: Қазақстандықтар Ресейдің 5 қаласында дауыс бере алады
АВТОРЫ: САЛТАНАТ КЕНЖЕБАЙ, 26 мамыр 2022
Қазақстан Конституциясына өзгерістер мен толықтырулар енгізу туралы референдум өтетін 5 маусым күні Ресей Федерациясының аумағында сайлау учаскелері ашылады, деп хабарлайды Egemen.kz.
"Қазақстанның 18-ге толған азаматтары Ресейде 5 сайлау учаскесінде дауыс бере алады.
Олар Мәскеу, Санкт-Петербург, Қазан, Астрахань, Омбы қалаларында орналасады.
Учаскелер таңғы сағат 7-ден бастап кешкі сағат 20.00-ге дейін жұмыс істейді.
Қазір Мәскеу бойынша мың адамнан астам сайлаушылар келеді деп болжап отырмыз.
Алайда бұл сан өзгеруі мүмкін", дейді Қазақстанның Ресейдегі елшілігінің екінші хатшысы Руслан Шаймағанбетов.
Алдағы референдумның түсіндіру жұмыстары БАҚ-та кеңінен қамтылды
Жұма, 27 Мамыр 2022 
Тұрғындарға смс-хабарламалар жіберіліп, республикалық арналарда арнайы бағдарламалар жарық көрді.
Әлеуметтік желілерде де кең көлемде ақпарат беріліп жатыр.
500-ге жуық республикалық және өңірлік БАҚ-қа мониторинг жасалды.
Күні бүгінге дейін заңбұзушылықтар тіркелген жоқ.
Ақпарат және қоғамдық даму министрі Асқар Омаров атқарылған шаруаларды тілге тиек етті.
Орталық сайлау комиссиясында өткен кеңеске бірқатар министрлік өкілдері қатысты.
Халықтың айтары қалыс қалмайды
АВТОРЫ: ЖАДЫРА МҮСІЛІМ, 26.05.2022
Бүгін Л.Н.Гумилев атындағы Еуразия ұлттық университетінде сарапшы мамандар мен "Bolashaq" Қауымдастығының мүшелері, сондай-ақ студент жастар арасында референдумға қатысты еркін пікір алмасу өтті.
Дөңгелек үстелге қатысқан жастар Конституцияға өзгерістер мен толықтырулар енгізу туралы ұсыныстарды тұжырымдау жөніндегі жұмыс тобының мүшелеріне қызықтырған сауалын қойып, алдағы сайлау науқанына азаматтық үн қосу туралы ойларын ортаға салды.
Егемен еліміздің тәуелсіз тарихында жалпыхалықтық референдум екінші рет өткелі отыр.
Биылғы конституциялық референдумның айырмашылығы – суперпрезиденттіктен мықты парламенті бар президенттік жүйеге көшу мақсат етілуде.
Сондықтан қазақстандықтар ел үшін маңызды құжаттағы өзгерістің қандай мақсатта түзетілу қажеттігі туындағанын түсініп, сайлау науқанына сеніммен қарауы керек.
Осылай деген "Bolashaq" Қауымдастығы Кеңесінің Төрағасы, YPO Kazakhstan мүшесі Алмас Құдайберген қауымдастық мүшелері Конституциялық өзгерісті қолдайтынын жеткізді.
Конституциясына өзгерістер мен толықтырулар енгізу туралы ұсыныстарды тұжырымдау жөніндегі жұмыс тобының мүшесі, заң ғылымдарының докторы, профессор Ермек Әбдірасылов елдің маңызды құжатына енгізілетін өзгерістерде қоғамның сұранысы, халық мүддесі ерекше ескерілгенін жеткізді.
Айтуынша, Мәжілістің күшін арттырып, оған сайланатын депуттардың қатарына өз ойын айтып, халықтың мүддесін қорғай алатындарды тартуға бағытталып отыр.
Қазір депутаттарды сайлауда тікелей партияға дауыс берілсе, енді әр азамат партия құрамында болмаса да өзін ұсынып, халықтың мүддесін қорғауға сұрана алады.
"Қазіргі сайлау жүйесінің кемшілігі сол, депутаттардың көбісін халық танымайды.
Кім не айтып жүргенін, не істеп жатқанынан хабарсыз қалдық.
Кезінде депутаттар трибунада халық атынан сөйлеп жататын.
Қазір ондай тұлғаларды көрмей жүрміз.
Ертең мажоритарлық жүйе қолданысқа енсе, осындай айтары бар азаматтар мінберге көтеріледі.
Пропорционалдық жүйенің де жақсылығы бар.
Бұл партия жүйесін дамытады", - дейді Ермек Әбдірасылов.
Жиын барысында қауымдастық мүшелері тарапынан "Мәжілістің құзіреті күшейсе, жоғары палата жұмысының қажеті бар ма?" деген сауал да қойылды.
Жұмыс тобы мүшесінің сөзінше, қос палата кез келген елде бар.
Бұл халыққа жұмыс істейтін маңызды заңдарды қабылдау кезінде жоғары палатамен ақылдасып тірлік іздеуге үндейді.
Яғни заңды Мәжіліс қабылдайды.
Бірақ мақұлдамас бұрын жоғары палатаның пікіріне құлақ түреді.
Мәселен, Мәжіліс кейбір баптар бойынша халыққа зиян келтіретін баптарды ұмыт қалдыратын жағдай болса, Сенат өз өзгерісін береді.
Келіспеушілігінің себебін көрсетеді.
Ал Мәжіліс жоғары палатамен келісімге келе алмаса, келісім комиссиясы құрылады.
Сол жерде де бірауызға келмесе, Мәжіліс қайтадан дауысқа салып, депутаттардың 3/2 дауыс берсе, заң қабылданып кетеді.
Ақырғы сөз Мәжілісте болады.
"Бірақ бұл Сенаттың құзыреті төмен дегенді білдірмейді.
Олар да көп өкілеттік алып отыр.
Мысалы, қазір Президент Конституциялық сот кеңесінің төрағасын бірден тағайындайды.
Ал өзгеріс енсе, Сенатпен келісу керек.
Сондай-ақ, Конституциялық кеңеске қазір жылына екі рет соттар арыз түсіре алады.
Ендігі жерде кез келген азамат Конституциялық құқығы бұзылып, қазіргі қолданып жатқан нормативтік құқықтар Конституцияға қайшы болса, Конституциялық кеңеске жүгіне алады.
Бас прокурор да заңдылықты бақылап, азаматтардың құқығы бұзылып жатса, Конституциялық сотқа жүгіне алады.
Адам құқығын қорғайтын уәкілдің де Конституциялық сотқа жүгінуге мүмкіндігі болады", - деді Ермек Әбдірасылов.
Сонымен қатар жұмыс тобының мүшесі, заң ғылымдарының докторы бұл жобада 46 бапта бірінші Президенттің мәртебесі туралы тармақ алынып тасталғанын тілге тиек етті.
Бұрынғы Президенттердің мәртебесі Президент туралы Конституциялық заңда көрсетілген.
Онда олардың иммунитеті, қауіпсіздігі туралы айтылған.
Бірақ бұдан былай одан артық ерекшеліктер болмайды.
"Қасым-Жомарт Тоқаев Қазақстан халқы Ассамблеясының ХХХІ сессиясында Конституцияға өзгерістер енгізу жөнінде референдум өткізуді ұсынған болатын.
Елдің айтары осы референдумда айтылды.
Тағы да өзгерістер болуы мүмкін.
Бір жағынан бұл өзгерістерді Сенат пен Мәжіліс депутаттары бас қосқан отырыста талқылап, Президент сол заңға қол қойған соң қабылдауға да болатын еді.
Бірақ Мемлекет басшысы екінші жол – референдум арқылы толықтыру енгізуді жөн деп тапты.
Референдумға халықтың 50 пайызы қатысуға тиіс.
50 пайыздан көбі енгізілгелі тұрған өзгерістерді қолдаған кезде бұл жоба күшіне енеді", - деді Ермек Әбдірасылов.
"Елу жылда ел жаңа" демекші, шекара асып шетел көрген жастардың көргені мен көкейге түйгені мол.
Өз кезегінде сөз алған "Bolashaq Petroleum Club" клубының төрағасы Жәнібек Катренов қоғамдағы немқұрайлылыққа нөлдік төзімділік қалыптастыру маңызды екенін жеткізді.
"Барлығы шешілген, біз бармасақ та болады" деп қол сілтейтін қасиеттен арылу керектігін айтқан ол: "Бірақ әр саланың мамандары өз ойын білдірмесе, ертең ел ертеңі үшін дұрыс емес шешім шықса, бармақ тістеп қалуы мүмкін.
Сондықтан елге қызмет ететін, ел мүддесі үшін қабылданатын шараның басы-қасынан табылу керек.
Өзекті мәселені қозғап, әркім өз ойын айтып белсенділік танытса, билік де халықпен санаса бастайды", - деп отыр.
САЯСАТ ЖӘНЕ ЭКОНОМИКА
26 МАМЫР - YK-NEWS.KZ
Құрметті қала тұрғындары!
Өзіңізді сайлаушылар тізімінен тексеруіңізді сұраймыз.
Егер де, референдум күні - 5 маусымда-Сіз қаладан тыс жерге кететін болсаңыз, жақын жердегі кез-келген учаскеде дауыс беру үшін дауыс беру талонын ала аласыз.
Сіздің дауысыңыз маңызды!
Өзіңізді сайлаушылар тізімінен 8/7232/268965 нөміріне қоңырау шалу арқылы немесе келесі сілтеме бойынша өту e-vko.gov.kz 
Референдумға шетелде жүрген отандастарымыз да қатыса алады
26 Мамыр 2022, www.khabar.kz 
2 мемлекетте 65 учаскелік комиссия жұмыс істейді.
Мәселен, Ресейдің Санкт-Петербор, Қазан, Астрахан, Омбы секілді бес қаласында дауыс беруге болады.
Мұндағы учаскелер еліміздің Бас консулдықтары жанынан ашылады.
Ал Мәскеуде жүрген азаматтарымыз Қазақстан елшілігінің ғимаратында дауыс бере алады.
Руслан Шаймағанбетов, Қазақстанның Ресейдегі елшілігінің екінші хатшысы:
- 18 жасқа толған Қазақстан азаматтары Ресейдегі 5 сайлау учаскесінде дауыс бере алады.
Олар таңғы сағат 07:00-ден бастап кешкі сағат 20:00-ге дейін жұмыс істейді.
Мәскеуде мыңнан астам адам дауыс береді деп болжанып отыр.
Алайда бұл сан өзгеруі мүмкін.
Азаматтарымыздың белсенді қатысуына байланысты.
Cаll орталықтар – 7/24 режімде
АВТОРЫ: egemen.kz, 26 мамыр 2022
Орталық референдум комиссиясының төрағасы Нұрлан Әбдіров Түркістан облысының Арыс және Шымкент қалаларында іссапарда болып, өңірлердің референдумға дайындығын бақылады.
Сапар аясында қос қалада референдумға дайындық пен оны өткізу, дауыс беруге арналған учаскелерді материалдық-техникалық жабдықтау жөніндегі әкімдіктер мен аумақтық референдум комиссияларының жұмыс мәселелері қаралған семинар-кеңестер өтті.
Аумақтық референдум комиссияларының мүшелері, жергілікті атқарушы және өкілді органдардың өкілдері, әділет департаментінің, прокуратураның басшылары және БАҚ өкілдері қатысқан семинарларда "Қазақстан Республикасының Конституциясына өзгерістер мен толықтырулар енгізу туралы" заң жобасы, дауыс беру күні БАҚ өкілдерін тіркеу тәртібі, референдум туралы заңнаманы бұзғаны үшін жауапкершілік түсіндірілді.
Кеңесте Нұрлан Әбдіров азаматтарды ақпараттандыру мәселелеріне кеңінен тоқталды.
Ал әкімдік өкілдері осы бағытта атқарылған жұмыстар туралы жан-жақты баяндады.
Мәселен, Түркістан облысында республикалық референдум туралы ақпарат пен кеңес беретін бірыңғай Call орталық іске қосылды.
Бірыңғай Саll орталығына хабарласып, республикалық референдумға қатысуға құқығы бар азаматтардың тізімінде бар-жоғын тексеріп, сондай-ақ өз учаскесінің нөмірі мен мекенжайын нақтылауға болады.
Шымкент қаласында да аптасына 5 күн референдум өткізу бойынша азаматтардың сұрақтарына жауап беретін Cаll орталықтар ұйымдастырылған.
Ал 1 маусымнан бастап бұл орталықтар аптасына 7 күн, тәулігіне 24 сағат режімге ауыстырылады.
"2 GIS" жүйесінде 1 маусымнан бастап мобильді платформалар үшін қолжетімді болатын "референдум учаскесін іздеу" сервисі қосылады.
I-shymkent.kz сайты арқылы сайттағы дауыс берушілер тізімінде тексеру сервисі жұмыс істейді, Telegram-да ishym_bot іске қосылған, осы сервистердің көмегімен әрбір азамат ЖСН теру арқылы референдум бойынша өз учаскесін анықтай алады.
Семинарға қатысушылардан келіп түскен барлық сұрақтарға Орталық референдум комиссиясының өкілдері толық жауап берді.
"Референдум ұйымдастыру мен өткізу бойынша барлық іс-шараға барынша күш салу керек.
Дауыс беру күніне екі аптадан аз уақыт қалды.
Референдумды өткізуге байланысты барлық ұйымдастырушылық аспектілерді пысықтау қажет", деп атап өтті комиссия төрағасы.
Сонымен қатар кеңесте екі қаладағы 15 учаскеге инспекциялық тексеру жүргізіліп, ерекше қажеттіліктері бар адамдарға жағдайлар жасау жұмыстары пысықталды.
Учаскелік комиссия мүшелері дауыс беруге арналған үй-жайды ұйымдастырушылық-техникалық қамтамасыз ету, мүгедектігі бар сайлаушылар үшін қажетті жағдайлар жасау туралы баяндады.
Жиында Нұрлан Әбдіров комиссияларға дауыс беруді және дауыс санау процедурасын ұйымдастыру кезінде қоғамдық бірлестіктердің, халықаралық байқаушылар мен БАҚ өкілдеріне қажетті шолуды қамтамасыз ету қажеттігін тапсырды.
Сондай-ақ, ол учаскелердегі барлық ақпараттық-түсіндіру материалдары референдумның барлық қатысушыларының, оның ішінде мүгедектігі бар адамдар үшін қолжетімді және ыңғайлы болуы тиіс екенін атап өтті.
"Бұл санаттағы бірде-бір азамат назардан тыс қалмауы тиіс", деп атап өтті Н.Әбдіров.
Учаскелік комиссия мүшелерімен кездесу аясында "Дауыс беру күні" атты ойын тәртібін қолдана отырып, комиссия мүшелерін дайындау бойынша оқу тренингі ұйымдастырылды.
Тренингтің мақсаты – комиссия мүшелерінің дауыс беру рәсімін игеруі, референдумға қатысу құқығы бар азаматтардың тізімі, есептен шығару куәліктері, азаматтардың, қоғамдық бірлестіктер өкілдерінің ауызша және жазбаша өтініштерімен жұмыс істеудің тәжірибелік дағдыларын игеру.
Кездесу қорытындысы бойынша Нұрлан Әбдіров аумақтық және учаскелік комиссиялардың мүшелеріне бірқатар нақты тапсырма беріп, дауыс беру күні референдумды ұйымдастыру мен өткізу заңнама талаптарына сәйкес жүзеге асырылуы тиіс екенін ерекше атап өтті.
Референдум: Конституцияда не өзгеруі мүмкін?
АВТОРЫ: АРУЖАН АМАНГЕЛЬДЫ, 26 мамыр 2022
Қазақстан азаматтары түзетулерге дауыс берсе, еліміздің бас заңы қандай болмақ.
Референдум - мемлекеттік маңызы бар мәселені халықтық дауысқа салу деген мағынаны беретін ұғым.
Алғаш рет бұл сөз 1802 жылы Швейцарияда қолданылды.
Содан бері ол елде 521 рет өткізіліпті.
Ал тәуелсіз Қазақстан тарихындағы алғашқы Референдум сонау 1995 жылы өткізіліп, бірауыздан Ата Заң қабылданды.
Содан бері екі мәрте өзгеріске ұшырады.
Араға 27 жыл салып, 5 маусым күні Қазақстанда Конституцияға өзгерістер мен толықтырулар енгізу бойынша республикалық төртінші референдум өтеді.
Әлемдік практикаға жүгінетін болсақ, халықтың еркін түрде жасалған әділетті таңдауының арқасында ең озық дамыған мемлекеттер қазіргі дәрежеге жетіп отыр.
Жалпыхалықтық талқылауға салынып, еліміздің Конституциясына да заман талабына сай өзгертулер енгізілуі тиіс.
Сонда ғана біздің қоғамда ілгері даму болады.
Өлім жазасына түпкілікті тыйым салу
Конституцияның қолданыстағы редакциясында мемлекетке опасыздық жасаған, террористік қылмыстарға бел буған азаматтар өлім жазасына кесіледі делінген.
2021 жылдың соңында Қасым-Жомарт Тоқаев өлім жазасын толығымен алып тастау туралы заңға қол қойды.
Ол бірқатар құқық қорғаушылардың пікірімен келісіп, заңның күшін мүдірместен жою керектігін хабарлады.
Алайда, конституцияның жаңа редакциясында 15-баптың 2-тармағы келесідей болмақ: "Адамды өз еркімен өмірінен айыруға ешкімнің құқығы жоқ, өлім жазасына тыйым салынады".
Кім ендігі партиялық емес?
Қасым-Жомарт Тоқаев өз жолдауында Қазақстан Президенті өкілеттігі кезінде ешбір саяси партияның мүшесі болмауы керек екенін бірнеше рет атап көрсетті.
Ал 26 сәуірде мемлекет басшысы өзі басқарған "Аманат" (бір кездегі "Нұр Отан") партиясынан шықты.
Мәжіліс спикері Ерлан Қошанов партияның жаңа төрағасы атанды.
Конституцияның жаңа редакциясында республика президенті саяси партияның мүшесі болмауы тиіс деп жазылған.
Бұл мүмкіндік те жоққа шығарылады:
Конституциялық Соттың төрағалары мен судьялары,
Жоғарғы Соттың және басқа соттардың судьялары,
Орталық сайлау комиссиясының төрағалары мен мүшелері,
Жоғарғы есеп палатасының төрағалары мен мүшелері,
Әскери қызметкерлер,
Ұлттық қауіпсіздік органдарының қызметкерлері,
Құқық қорғау органдарының қызметкерлері.
Бірінші президент енді президент бола алмай ма?
Конституцияның 42-бабында ерекше пункт бар.
Бір адам екі реттен артық Қазақстан президенті болып сайлана алмайтыны айтылған.
Бірақ бұл шектеу қазір республиканың тұңғыш президенті Нұрсұлтан Назарбаевқа қатысты емес.
Алайда, жаңа Конституцияда бұл тармақ өзгертіледі.
Сөйтіп, Нұрсұлтан Назарбаев президенттік сайлауға қайта түскісі келсе, екі мерзімнен артық билік жүргізу құқығынан айырылады.
Сонымен қатар, бапта "бұрынғы президенттер" атауы "экс-президенттер" деп ауыстырылады.
Президенттің туыстары мемлекеттік қызмет атқара алмайды
Қасым-Жомарт Тоқаевтың бастамасымен жаңа Конституцияға "Президенттің жақын туыстары саяси мемлекеттік қызметшілер, квазимемлекеттік сектор субъектілері басшылары лауазымдарын атқаруға құқығы жоқ" деген тармақ қосу ұсынылды.
Ендігі Елбасы мәртебесі Конституциямен белгіленбей ме?
Конституцияның 46-бабынан "Қазақстан Республикасы Тұңғыш Президентінің мәртебесі мен өкілеттігі Республика Конституциясымен және конституциялық заңмен айқындалады" деген тармақты алып тастау жоспарланды.
Тұңғыш президент мәртебесі тұрақты деп көрсетілген 91-баптағы ақпарат жойылады.
Билік иесі-халық?
Артық түсіндірмелерден гөрі, қалай болғанын және ендігі қалай түрленетінін салыстырмалы түрде көрсетсек жөн.
Конституцияның 6-бабының 3-тармағының қолданыстағы редакциясында:
"Жер және оның қойнауы, су, өсімдіктер мен жануарлар дүниесі, басқа да табиғи ресурстар мемлекет меншігінде".
Жаңа редакцияда:
"Жер және оның қойнауы, су, өсімдіктер мен жануарлар дүниесі, басқа да табиғи ресурстар халыққа тиесілі.
Халық атынан меншік құқығын мемлекет жүзеге асырады" деп өзгертіледі.
Президент кейбір өкілеттіктерін жоғалтады
Қасым-Жомарт Тоқаев халыққа жолдауында суперпрезиденттік басқарудан президенттік басқару түріне көшу қажеттілігі, ал парламентке көбірек өкілеттіктер берілуін атап көрсетті.
Осыған байланысты Қазақстан Президенті бұдан былай облыс, республикалық маңызы бар қала мен астана әкімдерінің шешімдеріне араласуға құқығы жоқ.
Тіпті, бұл тармақты Конституциядан түбегейлі алып тастау жоспарланып отыр.
Қазір Қазақстан Президенті Сенатқа 15 депутатты тағайындайды.
Конституцияның жаңа редакциясында президент тек Сенаттың 10 депутатын белгілейді.
Оның бесеуі – Қазақстан халқы Ассамблеясының (ҚХА) ұсынысы бойынша тағайындалады.
Бұл белгілі-бір дәрежеде мемлекет басшысының парламентке ықпал ету әсерін төмендетеді.
Сонымен қатар, президент облыс, қала және астана әкімдігіне кандидаттарды осы облыстар мен қалалар мәслихаттарының депутаттарымен келісіп сайлайды.
Мемлекет басшысы екі кандидаттан артық ұсына алмайды.
Көпшілік кімге дауыс береді, сол әкім болып сайланады.
Президенттің жаңа өкілеттіктері
Заң бойынша Президент Ұлттық қауіпсіздік комитетінің, Ұлттық банктің төрағаларын және Бас прокурорды тағайындайды.
Енді ол Жоғарғы Сот Кеңесі мен Конституциялық соттың төрағаларын да белгілейді.
Әрине, ол үшін сенат келісімі де қажет болады.
Сенат ендігі заң қабылдамайды
Сенаттың заң қабылдамай, тек мәжіліс бекіткен заң жобаларын мақұлдауын немесе кері жібереуін жүзеге асыру да Қасым-Жомарт Тоқаевтың бастамасы.
Қазір Конституцияда заңнамалық актілер депутаттар жалпы санының көпшілік даусымен қабылданады.
Жаңа редакциясында заңдарды Мәжіліс қабылдайды, ал Сенат бекітетін болады.
ШЫМКЕНТ: Адам құқықтары жөніндегі уәкіл мәртебесі конституциялық деңгейге көтеріледі
Конституциялық түзетулерде әркімнің конституциялық құқығын қорғау туралы жаңа тетіктер пайда болады.
Референдумның Шымкент қаласы бойынша қоғамдық штаб мүшесі Қанатбек Досалиев брифинг өткізді, деп хабарлайды ERNUR.KZ.
“Құрметті шымкент қаласының тұрғындары!
Конституциялық түзетулерде әркімнің конституциялық құқығын қорғау туралы жаңа тетіктер пайда болады.
Конституциялық кеңесті конституциялық сот етіп қайта құру әркімге өз құқықтарын қорғау үшін конституциялық сотқа тікелей жүгінуге құқық береді, бұрын бұған мүмкіндік болмаған еді.
Конституциялық деңгейге адам құқықтары жөніндегі уәкіл мәртебесі көтеріледі.
Қазақстанда өлім жазасы жойылады, бұл адам құқықтарын қорғаудың іргелі негіздерінің бірі.
Мұндай түзетулерді қолдау керек, солай емес пе?
Онда 5 маусымда өз сайлау учаскелеріңізге келіп, жаңа реформаларға дауыс беріңіздер!”, - деді спикер.
Құрамында партиялардың, қоғамдық кеңестердің, белсенді ҮЕҰ-ң мүшелері және қалалық мәслихатының депутаттары мен зиялы қауым өкілдері бар референдумның қалалық қоғамдық штабы құрылып, жұмыс жүргізуде.
22 белгілі тұлғалардан құрылған қоғамдық штаб мүшелерінің жастармен, жұмысшылармен және жалпы қала тұрғындарымен кездесетін арнайы 3 бағыттағы кестесі жасақталып, бекітілді.
Кестеге сәйкес, 11 мамыр мен 04 маусым аралығында 160 нүктелі кездесу ұйымдастыру жоспарланып, ата заңымызға енгізілетін өзгерістер мен толықтырулар туралы түсіндірме жұмыстары жүргізілуде.
Бүгінгі таңда кәсіпорындар, базарлар және оқу орындарында 120 кездесу өткізіліп, 36 мыңнан аса жұмысшылар мен студенттер қамтылғандығы туралы да атап өтті.
Әрбір азаматтың дауысы маңызды – заңгер
18:24, 26 Мамыр - qazaqstan.tv
"Бір жағадан бас, бір жеңнен қол шығарып, ел болашағын бірге айқындайық".
Алматылық заңгер, сарапшылар азаматтарды референдумда таңдау жасауға шақырды.
Олардың сөзінше, ата заңға енгізілетін өзгерістер жаңа Қазақстанды құрудың алғышарттары.
5 маусым күні өтетін саяси науқан қарапайым сайлау форматында өтеді.
Бүгінде Алматыда 574 участке қарастырылып отыр.
Дауыс беру таңғы сағат 07:00-де басталып, кешкі 20:00-де аяқталады.
Түрлі себептермен участкеге келе алмайтын немесе мүмкіндігі шектеулі жандар үйлерінде отырып-ақ өз таңдауларын жасай алады.
Ол үшін арнайы мамандар жұмыс істейді.
Өмірәлі Жалаири, ҚР Президенті жанындағы адам құқығы жөніндегі комиссия мүшесі, заң ғылымдарының докторы:
Конституцияда биліктің қайнар көзі халық деп жазулы тұр.
Халық мемлекетті басқаруға қатысуы керек өзі.
Сол қатысудың бір түрі осы - референдум.
Мен халықтың 80 пайызы мақұлдап, соған қатыса ма деген ойым бар.
Шетелдегі сайлау учаскелері референдумға әзір
АВТОР: НҰРСҰЛУ ҚАСЫМ, 26 Мамыр
Конституцияға өзгерістер мен толықтырулар енгізу жөніндегі референдумға Қазақстан азаматтары шетелде де қатыса алады.
Ол үшін 52 шет мемлекетте 65 учаскелік комиссия құрылды.
Қазақстан елшіліктері мен консулдықтары жанынан құрылған учаскелерде қазір референдумға дайындық қызу жүріп жатыр.
Оқу, жұмыс бабымен жат жерде тұрып жатқан қазақстандықтар 5 маусым күні таңғы 07:00-ден кешкі сағат 20:00-ге дейін дипломатиялық өкілдікке барып, дауыс бере алады.
Еркін Әбіл: Конституциялық реформа - құқықтық шара
АВТОРЫ: Еркін Әбіл, 26 Мамыр
Референдумның саяси-экономикалық салдары қандай?
Сайлау құқығына ие қазақстандықтың дәл осы сұраққа жауабы болуы керек.
Бұл Конституциялық реформа - ең әуелі құқықтық шара.
Себебі халық саяси шешімге әсер ету құралы.
Мәселен осыған дейін заң қабылдаудағы соңғы нүкте Сенат тарапынан қойылса, енді Мәжілістің рөлі артады.
Еркін Әбіл, Мемлекет тарихы институтының директоры:
Сенат ол тікелей халық сайлаған орган емес.
Енді Мәжіліксе заң қабылдау құқығы өтеді.
Бұл тікелей халық сайлаған орган.
Конституцияға енгізілетін өзгерістер БАҚ-та қалай түсіндіріліп жатыр?
АВТОРЫ: Гүлжан РАМАНҚҰЛОВА
Нұр-Сұлтан, BAQ.KZ тілшісі.
Бүгін референдум өткізу кезінде азаматтарды ақпараттандыру мәселелері бойынша ОРК-нің кеңесі өтті.
Жиында Ақпарат және қоғамдық даму министрі Асқар Умаров үгіт-насихат кезінде атқарылған жұмыстарға тоқталды.
Министрліктің алдында екі негізгі міндет тұр.
Біріншісі, Конституцияға енгізілетін өзгерістер туралы халықтың хабардар болуын және сайлау кезіндегі екінші маңызды міндет БАҚ-тың сайлау заңнамасының талаптарын сақтауын қамтамасыз ету.
Осы мәселелерді шешу үшін министрлік барлық ақпарат ресурсын жұмылдырып, ақпараттық саланы тұрақты бақылауда ұстап тұр, - деді АҚДМ басшысы.
Сонымен қатар министрлік ОСК-мен және жергілікті атқарушы органдармен бірлесіп, азаматтарды алдағы референдумда өздерінің сайлау құқығын іске асыруға және дауыс беруге шақыру бойынша белсенді ақпараттық жұмысты жүргізіп жатыр.
Барлық БАҚ-та ұсынылатын түзетулер кеңінен түсіндіріліп жатыр.
Атап айтқанда, БАҚ беттерінде референдумға арналған арнайы айдарлар мен хэштегтер ашылды.
Еліміздің Конституциясына енгізілетін өзгерістердің мәні түсінікті тілде түсіндірілетін жадынамаларды, графикаларды шығару және көбейту қамтамасыз етілді, - деп түсіндірді Асқар Умаров.
БАҚ пен әлеуметтік желілерде әр өңірде дауыс беру үшін сайлау учаскесін іздеу бойынша ақпараттық хабарламалар мен графикалық мәліметтер таратылды.
Одан бөлек, сайлау заңнамасының сақталуын қамтамасыз ету үшін ОСК және Бас прокуратурамен бірқатар кеңес өткізілді.
Жаңартылған Конституция
АВТОРЫ: Есеналиев Аскат Ералыұлы, з.ғ.к., доцент, Ұлттық заң ғылымдары академиясының академигі, 26 Мамыр, 2022
Елдің саяси жаңғыруы туралы шешімді қабылдауды халықтың өз қарауына қалдыруды жөн көрді Қасым-Жомарт Тоқаев.
Оның биыл ұсынған реформалары референдумда халықтың дауыс беруі арқылы қабылданатын конституциялық өзгерістерде көрініс таппақ.
Жаңартылған Конституция қабылданғаннан кейін Мәжілісті жасақтаудың 70/30 қатынасындағы аралас сайлау жүйесі енгізіледі.
Яғни, Мәжіліс депутаттығына азаматтар партиялық тізім бойынша ғана емес, өзін-өзі ұсынуы арқылы да сайлана алады.
Облыстық мәслихаттардың депутаттары да 50/50 қатынасында сайланады, сондай-ақ қалалық және аудандық мәслихаттарды сайлаудың мажоритарлық жүйесіне көшу жүзеге асады.
Бұл азаматтардың Мәжіліс пен мәслихаттарды жасақтауға тікелей қатысуын арттырады.
Қазір партияда жоқ азаматтар Мәжіліске ғана емес, жергілікті өкілді органдарға да сайлана алмайды.
Соның салдарынан халықтың сайлау науқанына қызығушылығы төмендеп, олар өз даусының маңызды екеніне, ел өмірін жақсартуға ықпал ете алатынына сенбеді.
Сонымен қатар сайлау алдында берген уәдесін орындамаған депутатты кері қайтару тетігі енгізіледі.
Билік пен саясатқа тікелей араласып, елдің тыныс-тіршілігін жақсартуға өз үлесін қосуды мақсат ететін әр азамат референдумда өз ұстанымын білдіре алады.
Ел болашағына бейжай қарамайық
АВТОРЫ: Ө.Аманов, Жалағаш аудандық қоғамдық кеңес мүшесі, алқа мүшесі
Мемлекет басшысы Қасым-Жомарт Тоқаев ел болашағын таңдауды өзімізге беріп отыр деп есептеймін.
Себебі референдум арқылы әр азамат өзінің таңдауын жасамақшы.
Осыны түсініп, әрқайсымыз бір кісідей референдумға қатысып, өз қалауымызды жасауға тиіспіз.
Бізде көптен бері қалыптасқан орынсыз ұғым пайда болған, "өй, сайлау бізсіз де өтеді" және "біз үшін дауыс беріп қойған" деген.
Әрине сайлауға бармасаң, дауысыңды пайдаланбай қайтеді, осыны біле тұра үйде отырып алып кімге өкпелейміз, ағайын.
Еліміз қазір қалай атасақ та, мейлі "Жаңа Қазақстан" дейік, мейлі "Екінші Қазақстан" деп атайық, осы референдумнан соң үлкен өзгерістер алдында тұр.
Жаңа реформалар жасау жолындағы маңызды іс-шара ел азаматтарының игілігі үшін жасалып отыр.
Барлығы 33 бапқа елудей өзгеріс енгізілмек, бәрін атап өту мүмкін емес, дегенмен бірекеуіне тоқтала кетейік.
Мысалы, Конституциямыздың 6-бабының, 3-тармағы былай өзгертіледі: "Жер және оның қойнауы, су көздері, өсімдіктер мен жануарлар дүниесі, басқа да табиғи ресурстар халыққа тиесілі" деп аталады.
Демек, жалпытілмен айтқанда, жер – халықтікі, мемлекет оны пайдалануға халықтан алады.
Ал бұрынғы редакциясында жер мемлекеттікі еді, халық пайдаланушы еді.
Керемет таңдау, неге осыған дауыс бермеске, ағайын.
Тағы бір мысал, үлкен саясатта жүрген, оппозицияда жүрген тұлғаларға, сөз бостандығы, еркіндік беріледі, қудалау орынсыз болмайды.
"Адам құқықтары жөніндегі уәкіл тәуелсіз болады және ешкімге есеп бермейді" деп жаңа Ата Заңымыздың 83-бабының 1-тармағында айқын жазылған.
Бұл бұрынсоңды болмаған.
Міне, осы сияқты өзгерістер көп.
Ата Заңымыз төрт рет Парламент арқылы өзгертілді, бұл жолы халыққа ұсынылып отыр.
Сондықтан да 5 маусым күні болатын саяси науқанға аса бір жауапкершілікпен қарап, қатысып, өз таңдауымызды жасайық.
Әрбір азаматтың дауысы маңызды – заңгер
АВТОРЫ: Нұрсұлтан Тілектесов
"Бір жағадан бас, бір жеңнен қол шығарып, ел болашағын бірге айқындайық".
Алматылық заңгер, сарапшылар азаматтарды референдумда таңдау жасауға шақырды.
Олардың сөзінше, ата заңға енгізілетін өзгерістер жаңа Қазақстанды құрудың алғышарттары.
5 маусым күні өтетін саяси науқан қарапайым сайлау форматында өтеді.
Бүгінде Алматыда 574 участке қарастырылып отыр.
Дауыс беру таңғы сағат 07:00-де басталып, кешкі 20:00-де аяқталады.
Түрлі себептермен участкеге келе алмайтын немесе мүмкіндігі шектеулі жандар үйлерінде отырып-ақ өз таңдауларын жасай алады.
Ол үшін арнайы мамандар жұмыс істейді.
Өмірәлі Жалаири, ҚР Президенті жанындағы адам құқығы жөніндегі комиссия мүшесі, заң ғылымдарының докторы:
Конституцияда биліктің қайнар көзі халық деп жазулы тұр.
Халық мемлекетті басқаруға қатысуы керек өзі.
Сол қатысудың бір түрі осы - референдум.
Мен халықтың 80 пайызы мақұлдап, соған қатыса ма деген ойым бар.
Неліктен референдумға қатысу маңызды?
Нұр-Сұлтан, BAQ.KZ тілшісі.
Конституциялық реформа нені көздейді?
Неліктен референдумға қатысу маңызды?
Бұл сұраққа ҚР Президенті жанындағы ҚСЗИ директорының орынбасары Алуа Жолдыбалина жауап берді.
Референдум – халық пен мемлекет үшін маңызды процес.
Халық арасында неге референдум болайын деп жатыр сұрақ бар.
Осы орайда сайлау мен референдумның айырмашылығына тоқтала кетсек, негізі екеуі ұқсас процес, екеуінде де халық қатысады.
Бірақ референдумде кез келген мәселе күн тәртібіне шыға бермейді.
Онда жиі шығатын мәселе конституциялық өзгеріс, екінші мәселе Президенттің өкілеттігін ұзартуға байланысты өткізеді және үшіншіден тәуелсіздікке қатысты, яғни кез келген мемлекет белгілі одаққа мүше болады немесе одан шыққан кезде референдум өткізеді.
Демек, халық үшін маңызды тақырыптар референдум арқылы шешімін табады, – деді спикер орталық коммуникациялар алаңында өткен баспасөз мәслихатында.
Алуа Жолдыбалинаның айтуынша, биыл конституциялға енгізілген өзгерістер ол тарихи өзгерістер.
Бұған дейін "КИСИ GPS: Gylym.Pikir.Sayasat" сараптамалық алаңының кезекті отырысында Алуа Жолдыбалина өлім жазасынан бас тартсақ, қылмыс көбеюі мүмкін бе деген сұраққа жауап берген болатын.
Конституция- ең жоғарғы заңдық күші бар маңызды құжат
АВТОРЫ: Жадигерова Айжамал Хайруллақызы, Заң ғылымдарының магистры, адвокат.
5 маусымда Қазақстанда бүкілхалықтық референдум өтеді.
Референдумға шығарылатын мәселе – Конституция нормаларына енгізілетін өзгерістер.
Қазақстандықтар Жаңа Қазақстанның Негізгі Заңын өздері қабылдау арқылы мемлекеттің қоғамдық-саяси жүйесінің түпкілікті өзгеріп, билік пен азаматтар арасында жаңа, ашық, демократиялы қарым-қатынастың қалыптасуына мүмкіндік береді.
Облыстар мен республикалық маңызы бар қалалардағы мәслихаттар сайлауына аралас сайлау жүйесі енгізіледі.
Жаңа жүйе түрлі көзқарастағы азаматтардың Мәжіліске келуіне мүмкіндік береді.
Бұдан былай мажоритарлық жүйе бойынша әрбір аймақ Парламенттің төменгі палатасына өзінің кемінде бір депутатын сайлай алады.
Сондай-ақ, аудандар мен қалалардағы сайлау толығымен мажоритарлық жүйеге көшіріледі.
Бұл жұрт алдында беделі бар жаңа тұлғалардың саясатқа келуіне жол ашады.
Осылайша, халықтың мемлекетті басқару ісіне араласу мүмкіндігі кеңейеді.
Референдумға оннан астам халықаралық ұйым аккредиттелді – СІМ
Күні: 2022 жылғы 25 мамыр 19:36
Авторы: Айжан Серікжанқызы
Маусымда өтетін референдумға оннан астам халықаралық ұйым өз бақылаушыларын аккредиттеді.
Бұл туралы ҚР Премьер-Министрінің орынбасары – Сыртқы істер министрі Мұхтар Тілеуберді айтты, деп хабарлайды ҚазАқпарат тілшісі.
Дипломатиялық корпус өкілдерімен өткен жиналыста Сыртқы істер министрі Қазақстандағы реформалар дағдарыстар мен оқиғаларға, оның ішінде пандемия, қаңтардағы тәртіпсіздіктер, әлемдегі геосаяси жағдай мен оның экономикаға салдарына қарамастан жүріп жатқанын атап өтті.
"Осы факторлардың барлығына қарамастан, біздің еліміз дамудың жаңа деңгейіне батыл қадам басып, жаңа Қазақстанға қарай бет алды.
Біз Үкімет ретінде референдумды ең үздік демократиялық стандарттарға сәйкес әділ және ашық түрде өткізуді қалаймыз.
Біз, Үкімет ретінде, халқымыздың референдумда ауқымды реформаларды қолдайтынына үміттенеміз.
Қоғамдық пікірге жасалған сауалнамалар да ұсынылған түзетулерге қолдау көрсетіп, сайлаушылардың салыстырмалы түрде көбірек келеді деген болжам жасауда.
Бұл көңіл қуантады", – деді Мұхтар Тілеуберді.
Сонымен бірге министр қазақстандықтарды өз құқығын пайдалануға және алдағы референдумда белсенді дауыс беруге шақырды.
"Ұлт ретінде референдум кезінде және алдағы айларда реформалық бағдарламамызға халықаралық серіктестерден ауқымды және тұрақты қолдау аламыз деп үміттенеміз.
Қазіргі уақытта оннан астам халықаралық ұйым мен кейбір мемлекеттер референдумда өз бақылаушыларын аккредиттеді", – деді М.Тілеуберді.
Айта кетейік, биыл 5 маусымда республикалық референдум өтеді.
Онда Конституцияның 33 бабына 56 өзгеріс енгізу мәселесі шығарылады.
Кемел келешекке атсалысайық!
АВТОРЫ: Өмірзақ Қажымғалиев, академик, жазушы
Ел тарихындағы елеулі оқиғаға белсенді атсалысу – басты міндет.
Конституцияға енгізілетін өзгерістер ішінен маған ұнағаны – "суперпрезиденттік" басқарудан бас тартып, парламенттік рөлдің күшейетіні.
"Бұл "Халық үніне құлақ асатын мемлекет" тұжырымдамасын табысты жүзеге асыруға жол ашады.
Біз болашақта қандай ел болатынымызды білеміз.
Жаңа Қазақстанды азаматтық қоғамы қалыптасқан тиімді мемлекетке айналдырамыз" деп атап өткен болатын ел Президенті Қасым-Жомарт Тоқаев.
Бұл жолғы референдумның басты ерекшелігінің бірі – Президент өкілеттілігінің белгілі бір дәрежеде шектелетінінде, бұл жаңарған Қазақстанның жарқын қадамы деп бағалауға болады.
Бұрынғы сайлауымыз бір кісінің билігін орнықтыру үшін арналған болса, ендігісі одан өзгерек.
Себебі, ауданнан бастап партиялық жүйелерді басқару, сонымен сайлану, алдын ала шешім қабылданып, алдауменен өтіп келді.
Жоғарыдағылар сайлау комиссиясына емес, әкімдерге тапсырма беріп, олар соны жүзеге асырды.
Міне, осы жүйемен парламенттегі шенеуніктер мәслихатта сайланды.
Оның депутаттарын жалған сайлап, соны партияға өткізді.
Олар өзін әкелген басшыға қарсы шыға алмайтыны белгілі.
Міне, осындай қитұрқы саясат тек бір кісіге ғана бағынуға әкеліп соқты.
Қазір, олай емес.
Аудан мен облыстың мәслихаттарына тұрғындар кімді сайлағысы келеді, соны таңдап алады.
Бұл біреудің емес, әр азаматтың қалауын білдіреді.
Солай сайланған депутаттар өзін сайлаған сайлаушылар алдында ғана жауап береді.
Ол атқарушы билікке тәуелді емес.
Енді республикалық партияда сенсация болып, жетпіс пайыздық партия отыз пайыз жеке бағдарға берілді.
Ол өте дұрыс.
Себебі, республикалық деңгейде бұл мемлекеттің саясатын белгілейді.
Ал, оны әр партия өзінше қорытады.
Біреуі экономика, келесісі экология бағытында жүргізеді.
Халық сол партиялардың ішінен өзінің ұстанымымен сай келетін партияны сайлайды.
Кейін жеңімпазы атқарушы билік пен үкіметке ықпал етеді.
Қазір билік басындағылар партияға мүшелік етіп отыр.
Сондықтан олар партияға емес, партия оларға тәуелді.
Сонда екі арада іскерлік қатынас байланысады.
Осыменен біздің демократиялық үрдісіміз дамиды.
Енді, сыбайластыққа қарсы президенттің туыстары ешбір билік орнында қызмет жасай алмайды.
Тағы бір мәселе, халық құқығын орындау.
Енді соттың ең жоғарысы - конституциялық сот.
Ата заң бойынша оған кез келген жүгіне алады.
Осылайша, әр адам өз құқығын қорғай алады.
Алда, судьяларды сайлау енгізілгелі жатыр.
Бұл – үлкен жетістік.
Қорыта айтсақ, Конституцияға енгізілгелі отырған бұл өзгерістер еліміздің болашағының қарқынды дамуына серпін беретіні анық.
Сондықтан, Қазақстан ұрпағының жарқын болашағы, кемел келешегі үшін аянбай атсалысайық!
Осындай, қазақстандықтардың игілігіне жасалып жатқан референдумды қолдауға, дауыс беруге баршаңызды шақырамыз.
Өлкетанушылар округтерді аралады
АВТОРЫ: Айнагүл Күнұзаққызы
Аудандық "Өренді өлкетаншулар" клубының мүшелері, төрағасы, академик-жазушы Өмірзақ Қажымғалиұлы, жазушы, ақын Таңатар Дәрелұлы, ардагер журналист Жұмақай Мұғалұлы, медицина саласының ардагері Зинетолла Ақпанов, "Үздік өлкетанушы" Зерек Көбесқызы, аудандық музей директоры Жазира Хайрошова болып, Бірлік, Сафон, Кудряшов, Байда округтерін аралап, тұрғындармен кездесті.
Өмірзақ Қажымғалиұлы референдумның маңыз-мақсатын талдаған кең көлемде түсінік берді.
Мұның бұрынғы өткен сайлаулардай түрлі келеңсіздікке жол берілмейтіндігін, бұдан арғы жылдарда жаңарған Қазақстанда өмір сүретін республика тұрғындарының мүддесі көзделіп отырғандығынжан-жақты жеткізді.
Бүгінгі Президентіміз Қасым-Жомарт Кемелұлының барлық билікке халықты араластыруға деген тың бастамасын қаперге берді.
ҚР Конституциясын жаңартып жетілдіру ортақ мүддемізді көздегендіктен туындап отырғандығын, сондықтан оған баршаның қатысып, өз құқықтарын білдіруі маңызды делінді.
Сөйлеген округтердегі ардагерлер кеңестерінің төрағалары Мәдениет Хамзаев, Аманғали Сейтеков, Сағындық Рамазанов, Яков Исмағұлов түсінік жұмыстарын сол күнге дейін жалғастырып, бір-біріне хабарлаудың нәтижесінде ұйымшылдық болатынын жеткізді.
Өлкетанушылар Таңатар Дәрелұлы, Жұмақай Мұғалұлы, Зерек Көбесқызы, Жазира Хайрошова өздері атқарып жүрген клуб жұмысының жетістігіне, мүшелерінің өлке тарихын жан-жақты зерделеудегі жанкештілігіне тоқталып, ата-баба рухы үшін бұл ақысыз қызметке араласуларын өтініш етті.
Зерек Көбесқызына "Өренді өлкетанушы" төсбелгісі куәлігімен табысталды.
Екібастұздық кәсіпкерлер Президент бастамасын қолдайды
Авторы: BAQ.KZ
Нұр-Сұлтан, BAQ.KZ.
Қазақстан Президенті Қасым-Жомарт Тоқаев ұсынған конституциялық реформалар бүкіл елдің болашағы үшін маңызды, сондықтан қазақстандықтар бұған белсенді қатысуы керек - бұл туралы Республикалық штабтың мүшелері Айгүл Нұркина, Вера Ким, облыстық штабтың жетекшісі Илья Теренченко мен облыстық штабтың мүшелері Света Абдраманова, Гүльмира Нұрханова Екібастұз жұртшылығымен кездесу барысында айтты.
Партияның депутаттық фракциясының мүшелері моноқаланың өндіріс, медицина, білім беру және кәсіпкерлік өкілдерімен әңгімелесіп, Конституцияға енгізілген негізгі түзетулер туралы айтып, халықты қызықтырған сұрақтарға жауап берді.
Осылайша, "Восточный" көмір кенішінің Жұмыс ұжымы бүгінгі таңда кәсіпорын Қазақстанмен бірге трансформацияланып, қайта құрылуда, өндіріс адамдары елде оң өзгерістерді қалайды және 5 маусымда сайлау учаскелеріне ұжымдық баруға дайын екендіктерін білдірді.
Референдумның мақсаты саяси, құқықтық жүйемізді жетілдіру, конституциялық реформа жасау.
Конституциялық реформа ел дамуының жаңа кезеңі басталғанын көрсетеді.
Конституциядағы 98 баптың 33-і өзгертілмек.
Президент ұсынған референдум өткізу бастамасы азаматтардың мемлекеттік басқаруға қатысуын кеңейту және саяси процестерді терең демократияландыру туралы көпжылдық сұранысынан туындады.
Оларды тиімді іске асыру үшін Конституцияға өзгерістер мен толықтырулар енгізу қажет болды.
Басқаша айтқанда, конституциялық реформа қажет болды.
Мәжіліс пен облыстық мәслихаттардың депутаттарын сайлаудың аралас мажоритарлы-пропорционалды моделі енгізіледі.
Мәслихаттардың ықпалы артады Бұл қадам сайлаушылардың көзқарастары мен пікірлерін барынша толық қамтуға мүмкіндік береді,- деді Айгүл Нұркина.
Адам құқықтарын қамтамасыз етуге қатысты түзетулерге маңызды рөл беріледі.
Конституциялық түзету өлім жазасын түбегейлі жояды.
Бұл жөнінде партияның депутаттық фракциясының мүшесі Вера Ким түсіндірді.
Құқық қорғау саласы бойынша маңызды өзгерістер енгізіледі.
Атап айтсақ, Конституциялық сот құрылады.
Адам құқықтары жөніндегі уәкілдің, яғни омбудсменнің мәртебесі Ата заңмен айқындалады.
Елімізде өлім жазасы мүлде жойылады.
Мұның бәрі азаматтардың құқықтары мен бостандықтарын қорғау үшін жасалып жатыр, - деді Вера Ким.
Мысалы, кеніштің қызметкері Виктор Носенко, Конституцияға енгізілетін сайлау жүйесіне байланысты өзгерістер жөнінде ойымен бөлісті.
Түзетулер тұрғысынан көп нәрсе әсер етеді.
Алдағы референдум-бұл біріншіден, заңнамаға енгізілген 33 түзету.
Екіншіден, барлық сайлау бөлігін халық өткізеді.
Барлық сайлау билігі халық үшін енгізіледі.
Халық белгілі бір басшы болуға уәкілеттік берілген кез келген адамды нақты белгілей алады.
Біз өзіміз үшін кәсіпқой кез-келген маманды таңдай аламыз және бұл ең маңызды бөлік.
Біз барлық ұжыммен өзіміз үшін уақыт таңдап, отбасылармен бірге референдумға бірге барамыз.
Бұл біздің өміріміз, болашағымыз,- деді Виктор Носенко.
Жақын арада Республикалық штабтың мүшелерімен Конституцияға енгізілетін өзгерістер мен түзетулерді түсіндіру мақсатында өңірдің бірнеше аудандары мен шалғай ауылдарына жұмыс сапарлары жоспарлануда.
Конституциялық компас
Авторы: Марат Бәйділдаұлы (Тоқашбаев), жазушы-публицист
Алдымыздағы 5 маусымға белгіленген Конституцияға өзгерістер мен толықтырулар енгізуді көздейтін референдумға бірнеше күн қалды.
Оның өте өзекті, жұрт айтып жатқан, мамандар ұсынып жатқан қағидатты өзгерістері баршылық.
Алайда биліктен реакция жоқ, байқалып тұрған нәрсе сол – ұсыныстардың енгізілуінен гөрі енгізілмеу ықтималдығы басым.
Сондықтан Сіздердің назарларыңызға біле жүрулеріңіз үшін конституциялық компас ұсынып отырмын.
Билік қаласа да, қаламаса да бізге, қазақ халқына қандай конституциялық өзгерістер қажет?
Міне, алдарыңызда сол ең қажетті өзгерістердің тұжырымды тұстары.
Осы қазықты қағидалар билік тарапынан ұсынылған жобамен салыстырылып берілді.
Өзгерістердің деңгейін, қаншалықты шалағай екендігін осыдан байқай беріңіздер.
Осы себепті электораттың бір бөлігі болып табылатын қоғамдық бірлестіктер конституциялық күрделі мәселелерді талқылауды тағы үш айға созып, референдумды тамыз айының 28-іне алмастыруды сұрайды.
Егер құлақ аспаса, бұл биліктің мемлекет құраушы – қазақ халқына деген немкетті көзқарасын білдіреді.
Ал мемлекет құраушы қазақ халқы мұқтаж болып отырған конституциялық өзгерістер мен толықтырулар төмендегідей:
1.Қазақстанда Назарбаев режимі отыз жылда омалтқан орыстілді азаматтық мемлекет орнына қазақтілді қайырымды Ұлттық мемлекет орнатуға бетбұрыс жасау.
Конституцияның аңдатпасында "Қазақстан – мемлекет құраушы қазақ халқының мемлекеттілігі" екені жазылуға тиіс.
Жобада бұл жоқ!
2.Қазақстандағы ұлтаралық саясат онда тұратын түрлі диаспоралардың мемлекет құраушы – қазақ халқының төңірегіне топтасу, шоғырлану бағытында жүргізілуі керек.
Қазақстан халқы ассамблеясы туралы бап Конституциядан алынып, қажетсіз ұйым ретінде таратылады.
Жобада бұл жоқ!
3.Ешқандай басқа тілдердің қосарлануынсыз "Қазақ тілі – мемлекеттік тіл" мәртебесінде танылуға тиіс.
Конституцияның 7-бабының 2-тармағын алып тастау көзделмеген.
Жобада ондай өзгеріс жоқ!
4.Президенттік биліктен аузы күйген Қазақстан – парламенттік-президенттік республикаға айналуы тиіс.
Президент – парламент алдында есеп береді, сот алдында жауапты.
Сондықтан Конституцияның 2-бабының 1-тармағы "Қазақстан Республикасы – парламенттік-президенттік басқару нысанындағы біртұтас мемлекет" деп өзгертіліп жазылуы керек.
Жобада мұндай өзекті өзгеріс көзделмеген.
5.Жер – халықтыкі.
Ол жерді жоңғар басқыншылығынан, патшалық Ресей отаршылдығынан қорғап қалған қазақ халқыныкі.
Оны баспана салу мақсатынан басқа жағдайда сатуға болмайды.
49 жылға дейін пайдалануға берілуі ықтимал.
Жерді шетелдіктерге сатуға да, жалға беруге де тыйым салынады.
Жобада бұл талаптар ішінара ғана ескерілген.
6.Демократияны тереңдету мақсатында Конституцияда әр адамның төтелей сайлау мен сайлану құқығына жол ашылуы керек.
Жанама сайлау тәсілдері тұтастай тіке және төтелей сайлау тәсілдерімен алмастырылады.
Яғни Сенат пен партиялық сайлау жүйесі жойылады.
Жобада бұл өзгеріс жоқ!
7.Сыртқы саясат тең құқылық қағидаттар негізінде жүзеге асырылады.
Өзге мемлекеттерге кіріптар етілетін қадамдарға тосқауыл қойылады.
Қазақстан бүгінгі таңда кіріптарлыққа ұшырап отырған ҰҚШҰ (ОДКБ) мен Еуразиялық одақ сияқты ұйымдардан шығады.
Жобада бұл жоқ!
8.Мемлекеттік қызметкерлердің мемлекетшілдік қасиеттеріне басымдылық беріледі.
Барлық мемлекеттік қызметшілер, күш құрылымдарының (ұлттық қауіпсіздік комитеті, армия, полиция, қаржы полициясы, т.б.) қызметкерлері түгелдей қызметке кірісерде қолдарын Құранға (христиандар Інжілге) қойып Отанға адал болуға Ант береді.
Ант беру рәсімі салтанатты жағдайда өткізіледі.
Олардың ант парақшасы жеке ісқағаздарында сақталынады.
Ант бұзылған жағдайда олардың өздері де, ұрпақтары да мемлекеттік қызметке жолатылмайды.
Жобада бұл жоқ!
9.Сот билігі шынайы тәуелсіз болады.
Сот судьяларын округтер бойынша тұрғындар сайлайды.
Жоғарғы Сот судьялары бүкілхалықтық сайлау жолымен сайланады.
Сот судьялары халық алдында есеп беріп отырады.
Билік орындары түгелдей сот шешіміне бағынады.
Жобада бұл жоқ!
10.Қазақстан аумағындағы қазба байлықтардың иесі Қазақстан халқы болып табылады.
Қазба байлықтарды өндіруден, оны пайдалану мен сатудан түскен қаражат экономикалық паспорт арқылы бюджет жарнасы есебінен Қазақстанның әрбір азаматының есепшотына түсуге тиіс.
Жобада бұл қағида ішінара ғана көзделген.
11.Қазақстанның екінші деңгейдегі банктерінің қызметі негізінен халықтың әл-ауқатын көтеруге бағытталады.
Банктердің жоғары жылдық мөлшерлемелер арқылы халықты несиелік қанауына жол берілмейді.
Жобада бұл көзделмеген.
12.Қазақстан Республикасының Ата заңына өзгерістер мен толықтырулар енгізу тек референдум арқылы жүзеге асырылады.
Парламенттің Конституцияға өзгерістер мен толықтырулар енгізу құқығы жойылады.
Бұл жобада көзделмеген!
13.Қазақстан аумағында ішкі саясатта Қазақстанның ұлттық идеологиясына басымдық беріледі.
Бұл жобада көзделмеген!
Елімізде "Жаңа Қазақстан" құруға мүмкіндік беретін түбегейлі конституциялық реформа, міне, осылардан басталады.
Қалған нәрсенің бәрі косметикалық өзгерістер.
Егер билік тарапынан шынайы реформалық тетіктер қаперге алынбаса, онда "Жаңа Қазақстан" бағыты өзі кетсе де артында өлмей қалған көне Назарбаев режимінің халықты алдаған кезекті құқықтық қитұрқылық ойыны болып шыға келеді!
Енді ұсынылған ресми жобаны өздеріңіз бағалай беріңіздер!
ҚСЗИ директорының орынбасары: Референдум мемлекет үшін де, халық үшін де маңызды процесс.
Сайлау да, референдум да, екеуі ұқсас процес.
Яғни, халық қатысады, дауыс береді.
ҚР Президенті жанындағы ҚСЗИ директорының орынбасары Алуа Жолдыбалина Орталық комммуникациялар қызметінде өткен брифингте екеуінің арасындағы айырмашылықты түсіндіріп өтті.
"Референдумда кез келген мәселе күн тәртібіне шығарыла бермейді.
Ең жиі қаралатын мәселе - Конституцияға енгізілетін өзгеріс.
Екіншісі, Президенттің өкілеттігін ұзартуға байланысты референдум.
Үшіншісі, тәуелсіздікке қатысты.
Мысалы, мемлекет бір одаққа мүше болғанда, немесе мүшеліктен шыққанда референдум өткізіледі.
Яғни осындай ел үшін де, халық үшін де тарихи маңызды мәселелер көп жағдайда референдумға шығарылады.
Ал сайлауда халық кандидатқа, партияға немесе президентке үміткерге дауыс береді", - деді спикер.
Арқалық тұрғындарымен кездесті
Авторы: Маржан Алпыс
Өңір басшысы Архимед Мұхамбетов Қостанай облысының оңтүстік өңірлеріне жасаған жұмыс сапары Арқалық қаласында жалғасты.
Бұл туралы облыс әкімінің баспасөз қызметі хабарлады.
Бірінші кезекте өңір басшысы Архимед Мухамбетов Арқалық қаласының тұрғындарымен кездесіп, олардың сұрақтарына жауап берді.
Кездесуде жолдарды жөндеу, жолаушылар тасымалы, денсаулық сақтау және т.б. мәселелер көтерілді, барлық сұрақтар бойынша орындаушыларға жауаптар мен тиісті тапсырмалар берілді.
Кездесуден кейін облыс әкімі "Үміт" ЖШС тігін цехына барды.
Өткен жылы аталған кәсіпорын қаланың басқа кәсіпкерлерімен бірлесіп 583 мың теңгеге 8 шағын тігін цехын құрды.
Сондай-ақ, мұнда "Amandos’ ЖК жартылай фабрикаттар цехын аралап көрді.
Өз қаражаты есебінен 6 млн теңгеге жартылай фабрикаттар дайындау бойынша жабдықтар сатып алынды.
Содан кейін Ахмет Байтұрсынұлы атындағы саябаққа барды.
Саябақтың жалпы ауданы 5 мың шаршы метр, бүгінгі күні субұрқақты жөндеу жұмыстары аяқталып, Ахмет Байтұрсынұлының ескерткішін көлік жүретін бөліктен субұрқаққа жақын жерге көшірді.
Аталмыш жұмыстар Алаш арысының биылғы мерейтойы аясында жасалып отыр.
Сонымен қатар, Архимед Мұхамбетов сайлау учаскелеріне барып, референдумға дайындықты пысықтады.
Сондай-ақ, өңір басшысы Арқалық тұрғындарын жеке мәселелер бойынша қабылдап, өтініштерін қарады.
–2021 жылы Қостанай облысының Кәсіпкерлікті қолдау картасына енген, жалпы құны 4 млрд.
763 млн теңге және 85 жұмыс орнын құрумен 3 инвестициялық жоба іске асырылды:
қуаттылығы бір мезгілде 5000 бас ІҚМ бордақылау алаңын қамтитын мал шаруашылығы кешенінің және 2500 басқа арналған асыл тұқымды репродуктордың құрылысы.
Жобаның құны 2 млрд.
782 млн теңге.
45 жұмыс орны құрылды, 
мал азығы-сағатына 17,8 тонна өңдеу қуаттылығымен зауыт.
Жобаның құны 619 млн теңге.
10 жұмыс орны құрылды.
Жобалардың инвесторы "Алюминстрой" ЖШС болып табылады.
Мал шаруашылығы мен өсімдік шаруашылығы өнімдерінің өнімділігі мен сапасын арттыруға 709 млн теңге субсидия төленді, – деді Арқалық қаласының әкімі Әмірхан Асанов.
Е.Қошанов: Біз әділетті қоғам құруға ұмтылып келеміз
Авторы: Abai.kz
Мәжіліс Төрағасы Ерлан Қошановтың Қарағанды облысына жұмыс сапары басталды.
Палата Спикері "AMANAT" партиясының облыстық филиалы ғимаратында өңір жұртшылығымен жүздесті.
Ерлан Қошанов алдағы референдум жайлы айтып, ел тағдырын шешетін ауқымды реформалардың мән-маңызын түсіндірді.
Оның айтуынша, Мемлекет басшысы ұсынып отырған конституциялық реформалардың барлық салаға қатысы бар.
Таяуда Президент Жарлығымен Ұлытау облысы қайта құрылды.
Өздеріңізге белгілі, қазіргі Қарағанды – алып аймақ.
Бір орталықтан мұндай өңірді басқарудың тиімсіз тұстары баршылық.
Шалғай елді мекендерден облыс орталығына жету қолайсыздық тудыратын.
Сондықтан бұл халық үніне құлақ асқан әділ әрі тиімді шешім деп есептеймін.
Дегенмен, Қарағанды облысы еліміздегі ең ірі аймақтың бірі болып қала береді, – деді Ерлан Қошанов.
Жиында Мәжіліс Төрағасы еліміздің саяси өміріндегі үлкен өзгерістерді айта келе, қазіргі әлемде болып жатқан күрделі үдерістерге бейімделіп, түрлі сынақтарға дайын болуы керектігін атап өтті.
Қазір жаһан жұрты күрделі кезеңді бастан кешуде.
Бүгінгі таңда біздің мемлекетімізде де ауқымды өзгерістер болып жатыр.
Президент реформалары осы сын-қатерлерге берілген нақты жауап деп айтуға болады.
Біз жаңа әрі әділетті Қазақстан құруға бет бұрдық, – деді Палата Спикері.
Қазіргі таңда Мәжіліс депутаттары мен "AMANAT" партиясының мүшелері өңірлерде халықпен кездесуде.
Жұртшылық Мемлекет басшысының бастамаларын жақсы қабылдап, қолдап жатыр.
Ел болашағын айқындайтын осындай ауқымды реформалардың тағдырын халықтың өзі шешуі керек.
Осы оймен Мемлекет басшысы референдум жариялады, – деді Палата Спикері.
Сонымен қатар Ерлан Қошанов жасанды монополияларды түбегейлі жойып, азаматтарға тең мүмкіндік беру үшін мемлекет тарапынан үлкен шаруа атқарылып жатқанына назар аударды.
Елімізде ашық саясаттың жаңа кезеңі басталайын деп отыр.
Енді барлық саяси күштер сайлаушылардың нақты сұранысына басымдық береді.
Сонымен бірге референдум мемлекеттің жаңа мақсаттарын жүзеге асыру болып саналады.
Халық еліміздің сайлау жүйесіне сенуі керек.
Бұл – билік легитимдігінің негізі.
Сайлау саяси өміріміздегі қалыпты жағдайда айналуға тиіс.
Біз бірте-бірте осыған келе жатырмыз, – деді Мәжіліс Төрағасы.
Палата Спикері реформалардың басты мақсаты азаматтардың конституциялық құқықтарын қорғауды негізге алатын әділетті қоғам құру екенін атап өтті.
Қазір тұрғындардың көпшілігі мемлекеттік органдардың нормативтік актілеріне көңілі толмай отыр.
Олар әртүрлі инстанцияларға шағымдануда.
Адамдар өздерінің конституциялық құықтары бұзылып жатыр деп есептейді.
Референдумнан кейін Конституциялық сот құрылады.
Әр азамат осы органға немесе Адам құқықтары жөніндегі уәкілге шағымдана алады.
Омбудсменге конституциялық мәртебе беріледі.
Енді олар өз конституциялық құқығын қорғау үшін елордаға келмей-ақ, өңірлердегі уәкілдердің қызметіне жүгіне алады.
Офистер барлық облыста ашылады, – деді Ерлан Қошанов.
Одан әрі Мәжіліс Спикері саяси жүйені кешенді жаңғырту мәселелеріне назар аударды.
Онда Парламенттің рөлін айтарлықтай күшейтуге ерекше мән беріліп отыр.
Ерлан Қошанов бүгінде Парламент кез-келген ауданның бюджетін тексере алмайтынын, Парламент депутаттарында мұндай өкілеттік жоқ екенін айтты.
Мәжіліс Төрағасының айтуынша, өңірлерге республикадан қыруар қаржы бөлінуде.
Ал ел бюджетін бекітетін орган үшін оның қалай жұмсалатынын түсіну керек.
Енді Есеп комитеті мен барлық тексеру комиссиялары Аудиторлық палатаға біріктіріліп, жылына екі рет Мәжіліс депутаттары алдында жария түрде есеп беретін болады.
Бұл Мәжіліске бақылауды күшейтуге мүмкіндік береді.
Осылайша республикалық, облыстық және жергілікті бюджеттерді бақылай алады, – деді Палата Спикері.
Сөз соңында Ерлан Қошанов облыс жұртшылығын республикалық референдумға белсенді қатысып, тарихи таңдау жасауға шақырды.
Кездесуден кейін "AMANAT" партиясының төрағасы жеке қабылдау өткізіп, облыс тұрғындарымен сөйлесті.
Палата Спикері жұмыс сапары барысында Теміртау қаласының жұртшылығымен кездесті.
Онда 20 мың емделушіге арналған жаңадан ашылған емханаға барды.
Ерлан Қошанов ем қабылдайтын кабинеттерді аралап, дәрігерлермен әңгімелесті.
Одан кейін спорт дене шынықтыру-сауықтыру кешеніне барды.
Кездесу барысында Теміртау қаласының белсендісі Олег Гусев Қазақстан әлемде болып жатқан барлық қиындықтарға қарамастан, көпұлтты қоғамда бейбітшілік пен келісімді сақтай отырып, барша қиындықтарға төтеп бере алды деді.
Ең бастысы – ішкі саяси тұрақтылықты сақтау.
Президентіміз өте жауапты және тез шешім қабылдайды.
Біз оған бірнеше рет куә болдық.
Біз оның ішкі саяси тұрақтылық пен ел бірлігін сақтауға бағытталған саясатын қолдаймыз, – деді ол.
Сонымен қатар Мәжіліс Төрағасы Ерлан Қошанов "Ленин" атындағы шахта кеншілерімен кездесті.
Өңірдегі ірі көмір шығаратын заманауи шахта қызметімен танысқаннан кейін, 770 метр тереңдіктегі шахтаға түсіп, кеншілермен референдум туралы әңгімелесті.
Өз кезегінде кеншілер Мемлекет басшысының саясатын қолдайтындарын жеткізіп, 5 маусымда өтетін науқанға қатысуға шақырды.
Штаб мүшелері Шаған ауылы тұрғындарымен кездесті
Аудандық партия филиалы жанынан құрылған штаб мүшелері Шаған ауылы тұрғындарымен кездесті.
Аталмыш кездесуге штаб төрағасы, аудандық партия филиалының атқарушы хатшысы Е.Жақып, штаб мүшесі, аудандық мәслихат депутаты Ғ.Жаңабаева қатысты.
Ауыл тұрғындарына 5 маусымда өтетін референдумның басты мақсаттары мен міндеттері толық ашылып түсіндірілді.
Мемлекетімізде болып жатқан саяси өзгерістерді мемлекеттік басқарудың трансформациясы, қайта құрылуы деп қабылдау қажет.
Суперпрезиденттіктен ықпалды парламенті бар президенттікке өту - Бірінші республикадан екінші республикаға өту дегенді білдіреді.
Екінші республиканың негізгі қағидаттары Ата Заңымызға енгізілетін 33 толықтырулар негізінде жүзеге асады.
Оның басты бағыттары: Парламенттің нығаюы, жергілікті өзін-өзі басқару органдары өкілетінің кеңеюі, сайлау жүйесінің жаңа үдерісін жүзеге асыру және партиялық жүйені оңтайландыруға бағытталған.
Ең бастысы - фундаменталды адам құқықтарын қорғау мәселелері қарастырылмақ.
Мысалы: Ата Заңға енгізілетін 33 өзгеріс негізінде Конституциялық сот пайда болады.
Соның негізінде алдағы уақытта заңнамамларға өзгертулер енгізіледі.
Нәтижесінде кез келген Қазақстан азаматы Конституциялық құқығы бұзылған жағдайда аталмыш Конституциялық сотқа жүгіне алады,-деді Е.Жақып.
Жаңа Қазақстан құру жолындағы Мемлекет басшысының бұл бастамасын ел болып қолдауымыз қажет,-деді Ғ.Жаңабаева
Ауыл тұрғындары тарапынан ұсыныстар айтылып, референдумға ел болып атсалысатындықтары жеткізілді.
Тарихи таңдау жасауға шақырамын – Мәжіліс Төрағасы
Палата спикері "AMANAT" партиясының облыстық филиалы ғимаратында өңір жұртшылығымен жүздесті.
Ерлан Қошанов алдағы референдум жайлы айтып, ел тағдырын шешетін ауқымды реформалардың мән-маңызын түсіндірді.
Оның айтуынша, Мемлекет басшысы ұсынып отырған конституциялық реформалардың барлық салаға қатысы бар.
Нұр-Сұлтан, NEGE.
Жиында Мәжіліс төрағасы еліміздің саяси өміріндегі үлкен өзгерістерді айта келе, қазіргі әлемде болып жатқан күрделі үдерістерге бейімделіп, түрлі сынақтарға дайын болуы керектігін атап өтті.
Сонымен қатар Ерлан Қошанов жасанды монополияларды түбегейлі жойып, азаматтарға тең мүмкіндік беру үшін мемлекет тарапынан үлкен шаруа атқарылып жатқанына назар аударды.
Елімізде ашық саясаттың жаңа кезеңі басталайын деп отыр.
Енді барлық саяси күштер сайлаушылардың нақты сұранысына басымдық береді.
Сонымен бірге референдум мемлекеттің жаңа мақсаттарын жүзеге асыру болып саналады.
Халық еліміздің сайлау жүйесіне сенуі керек.
Бұл – билік легитимдігінің негізі.
Сайлау саяси өміріміздегі қалыпты жағдайда айналуға тиіс.
Біз бірте-бірте осыған келе жатырмыз, – деді Мәжіліс төрағасы.
Палата спикері реформалардың басты мақсаты азаматтардың конституциялық құқығын қорғауды негізге алатын әділетті қоғам құру екенін атап өтті.
Одан әрі Мәжіліс спикері саяси жүйені кешенді жаңғырту мәселелеріне назар аударды.
Онда Парламенттің рөлін айтарлықтай күшейтуге ерекше мән беріліп отыр.
Ерлан Қошанов бүгінде Парламент кез келген ауданның бюджетін тексере алмайтынын, Парламент депутаттарында мұндай өкілеттік жоқ екенін айтты.
Мәжіліс төрағасының айтуынша, өңірлерге республикадан қыруар қаржы бөлінуде.
Ал ел бюджетін бекітетін орган үшін оның қалай жұмсалатынын түсіну керек.
Енді Есеп комитеті мен барлық тексеру комиссиялары Аудиторлық палатаға біріктіріліп, жылына екі рет Мәжіліс депутаттары алдында жария түрде есеп беретін болады.
Бұл Мәжіліске бақылауды күшейтуге мүмкіндік береді.
Осылайша республикалық, облыстық және жергілікті бюджеттерді бақылай алады, – деді Палата спикері.
Сөз соңында Ерлан Қошанов облыс жұртшылығын республикалық референдумға белсенді қатысып, тарихи таңдау жасауға шақырды.
Кездесуден кейін "AMANAT" партиясының төрағасы жеке қабылдау өткізіп, облыс тұрғындарымен сөйлесті.
Палата спикері жұмыс сапары барысында Теміртау қаласының жұртшылығымен кездесті.
Онда 20 мың емделушіге арналған жаңадан ашылған емханаға барды.
Ерлан Қошанов ем қабылдайтын кабинеттерді аралап, дәрігерлермен әңгімелесті.
Одан кейін спорт дене шынықтыру-сауықтыру кешеніне барды.
Кездесу барысында Теміртау қаласының белсендісі Олег Гусев Қазақстан әлемде болып жатқан оқиғаларға қарамастан, көпұлтты қоғамда бейбітшілік пен келісімді сақтай отырып, барша қиындықтарға төтеп бере алды деді.
Сапар аясында Мәжіліс төрағасы Ленин атындағы шахтаның кеншілерімен, Абай ауданы Көксу кентінің ауыл шаруашылық тауар өндірушілерімен, сондай-ақ Шет ауданы С.Сейфуллин атындағы ауыл жұртшылығымен кездесуді жоспарлап отыр.
Балаларымыздың болашағы біздің таңдауымызға байланысты
Авторы: Almaty-akshamy.kz
Сайлау учаскесіне келу - біздің азаматтық борышымыз.
Жетісу ауданының тұрғындарымен кездескен Алматы қаласының әкімі Ерболат Досаев сөз соңында халықты референдумға баруға шақырды, деп хабарлайды Almaty-akshamy.kz.
"Құрметті алматылықтар!
5 маусымда Конституцияға түзетулер енгізу бойынша референдум өтетінін еске салғым келеді.
Бұл қазіргі Ата заңымызды бекіткен 1995 жылдан бергі алғашқы референдум.
Алдағы дауыс беру – бұл тарихи оқиға.
Сайлау учаскесіне келу - біздің азаматтық борышымыз.
Бұл неліктен маңызды?
Ұлт, мемлекет ретінде біздің болашағымыз Ата заңға тәуелді.
Елдердің басым көпшілігі Конституциясыз өмір сүрмейді, онсыз мемлекет те, қоғамның негізгі принциптері де болмайды.
5 маусымда біз балаларымыздың болашағы үшін дауыс береміз.
Және де оның қандай болатыны біздің таңдауымызға байланысты болмақ!" - деді мегаполис басшысы Ерболат Досаев.
Конституцияны жетілдіру өмірдің барлық саласын жақсартады – елордалық мәдениет қызметкері
Конституциялық реформаларды халыққа кеңінен түсіндіру үшін елордалық мәдениет орталығы қызметкерлерінің қатысуымен "Жаңа Қазақстандағы қоғамдық-саяси белсенділік және перспективалық мүмкіндіктер" тақырыбында дөңгелек үстел өтті.
Іс-шараға Қазақстан мәслихаттары депутаттарының бірлестігінің өкілдері мұрындық болды, – деп хабарлайды Dalanews.kz.
Отырысқа қатысқан Нұр-Сұлтан қаласының Қоғамдық кеңесі төрағасы, Нұр-Сұлтан қаласы бойынша республикалық қоғамдық штабтың басшысы Зулфухар Гаипов, Нұр-Сұлтан қаласының бірлескен мұражайлар дирекциясы қызметкерлері еліміздің саяси жүйесін кешенді жаңғырту туралы өзара ой бөлісті.
Қазіргі болып жатқан көптеген саяси өзгерістердің барлығын Президенттің сайлауалды бағдарламасының логикалық жалғасы деп қарастыруға болады.
Қаңтар оқиғасы саяси өзгерістердің қадамын жиілетті.
Бүгінде, Ел тірлігін түзеу үшін ел тірегі – Конституцияға өзгертулер енгізудің қажеттілігі туындап отыр.
Өмірімізді өзгерткіміз келсе, алдағы референдумға бей-жай қарамаумыз керек, әр азамат өз таңдауын жасауы қажет, ол үшін сананы өзгертіп, саяси мәдениетіміздің деңгейін көтеруге тиіспіз, себебі өзгеріс өзімізден басталады, – деді Зулфухар Гаипов.
Жиынға қатысушылар өз ойларын ортаға салып, түйткілді проблемаларды талқылады.
Әр ұлттың, әр халықтың тағдыршешті кезеңдері болады.
Сондай кезеңнің бірі таяу күндерде халқымыздың алдынан өтейін деп тұр.
Әр азамат "Жаңа Қазақстанды" құруға байланысты алтын діңгегіміз – Ата Заңымызға енетін өзгерістердің мәні мен мағынасын терең түсініп, Президент бастамаларына қолдау білдіруі керек деп ойлаймын.
Өйткені Қазақстанның ертеңгі жарқын болашағы үшін, халықтың әлеуметтік жағдайы мен әл-ауқатының көтерілуі үшін, Ата Заңға өркениетті елдердің тәжрибесі негізінде оң өзгерістер енгізіледі, – деді Нұр-Сұлтан қаласының бірлескен мұражайлар дирекциясы директорының орынбасары Самат Тергембаев.
РЕФЕРЕНДУМ – 2022: Түркістан облысында 1,1 млн. сайлаушы, 900-ден астам сайлау учаскесі бар
Түркістанда үлгісі бөлек үгіт-насихат жұмыстары жүріп жатыр, деп хабарлайды ERNUR.KZ.
Түркістан облысында 5 маусымда өтетін референдумды насихаттау және Ата Заңға енгізілетін өзгерістерді түсіндіру жұмыстары ерекше әрі түрлі форматта өтіп жатыр.
"Amanat" партиясының Түркістан облыстық филиалы жанынан құрылған қоғамдық штаб мүшелері әдеттегідей мәжіліс залдарындағы жиналыстарға емес, халық жиі шоғырланған орындарға тікелей барып, диалог орнатты.
Бұған дейін штаб өкілдері малшылармен, ауыл тұрғындарымен, тракторшылармен, диқандармен, базардағы сатушылармен, көше сыпырушылармен, ауыл шаруашылығы саласының өкілдерімен, мұғалімдермен, дәрігерлермен, ақсақалдармен және басқа да сала өкілдерімен жүздесті.
Жылыжайларда, егістік басында, ашық аспан астында келелі пікір алмасулар өткізілді.
Осы кездесулерде тұрғындар тарапынан 980-нен астам түрлі өтініш ұсыныстар түсті.
Оның бәрі бақылауға алынып, бірқатары шешімін тауып жатыр.
Штаб құрамына 400-ден астам адам енгізілген.
Олардың арасында қоғам және партия белсенділері, фракция мүшелері, зиялы қауым, БАҚ және түрлі сала өкілдері бар.
Сонымен бірге республикалық штаб мүшелері де өңірге келіп, халықпен кездесуде.
Жалпы, Түркістан облысында 1,1 млн.
сайлаушы, 900-ден астам сайлау учаскесі бар.
Сайлаушылардың саны жөнінен өңір республикада алдыңғы орында.
Бұған дейін партия филиалы жанынан құрылған қоғамдық штаб мүшелері 600-дей кездесу өткізіп, елді мекендерді аралап шықты.
Бір ерекшелігі, облыстағы үгіт-насихат және түсіндіру жұмыстары ерекше әрі түрлі форматта ұйымдастырылған.
Мақсат – халықты мейлінше көбірек қамту.
"Amanat" партиясының Түркістан облыстық филиалының атқарушы хатшысы Бейсен Тәжібаевтің айтуынша, елдің саяси өзгерістерге ықыласы жақсы.
Партия басшылығы тарапынан берілген тапсырмалар мен жоспарлар жүзеге асып жатыр.
"Партия филиалы жанынан құралған қоғамдық штаб бүкіл елді аудан, қаланы, елді мекендерді аралап жатыр.
Кездесулерде елге Ата Заңға енгізілетін маңызды өзгерістер, референдумның мән-мағынасы кеңінен түсіндірілуде.
263 фракция мүшесі мен Парламент Мәжілісінің 4 депутаты, жалпы 400-ден астам азамат елге түсіндіру жұмыстарын жүргізді.
Ерекше форматтар таңдалып, еркін сұхбаттар өтті.
Алдағы уақытта өңір жұртшылығы референдумда белсенділік танытады деген сенім мол", – дейді ол.
Референдум арқылы Жаңа Қазақстанға
Авторы: Жамбыл облысы ТЖ департаменті
Жамбыл облысы ТЖ Департаментінде жеке құрам арасында ағымдағы жылдың 5 маусымында елімізде өтетін референдум жөнінде түсіндіру жұмыстары жүргізілді.
Аталған мәселе бойынша Департаменттің басшылары мен заң тобының маманы сөз сөйледі.
2022 жылдың 5 маусымында еліміздің тарихи күндері күнтізбесі толықтырылатыны сөзсіз.
Өйткені, бұл күні қазақстандықтар өз елінің болашағы үшін дауыс береді.
Мемлекет басшысы супер президенттік биліктен бас тартты.
Сондай-ақ Президенттік міндеттерін атқару кезінде партиялардан алшақтады.
Бұл бастамалар өз кезегінде көпшіліктен қолдау тауып, бізді "халық үніне құлақ асатын мемлекет" қағидасының жұмыс істейтініне сендірді.
Президентіміз де әрдайым халықпен Жолдаулар, үндеулер, көпшілік алдындасөзсөйлеулер арқылы диалог жүргізіп келеді.
Референдум ҚазақстанРеспубликасының Негізгі Заңынадауыс беру арқылы өзгерістер мен толықтырулар енгізу туралы шешім қабылдауды көздейді.
Оның 33 баптарға қатысты ұсынылған өзгертулер мен толықтыруларды зерделеуге жеткілікт деңгейдеі уақыты бар.
Осыған байланысты өткізілетін референдумды қолдауға және жаңа Қазақстан үшін дауыс беруге арналған сайлау учаскелеріне келуге шақырамыз!
Референдум: түркістанда үлгісі бөлек үгіт-насихат жүріп жатыр
Түркістан облысында 5 маусымда өтетін референдумды насихаттау және Ата Заңға енгізілетін өзгерістерді түсіндіру жұмыстары ерекше әрі түрлі форматта өтіп жатыр.
"Amanat" партиясының Түркістан облыстық филиалы жанынан құрылған қоғамдық штаб мүшелері әдеттегідей мәжіліс залдарындағы жиналыстарға емес, халық жиі шоғырланған орындарға тікелей барып, диалог орнатты.
Бұған дейін штаб өкілдері малшылармен, ауыл тұрғындарымен, тракторшылармен, диқандармен, базардағы сатушылармен, көше сыпырушылармен, ауыл шаруашылығы саласының өкілдерімен, мұғалімдермен, дәрігерлермен, ақсақалдармен және басқа да сала өкілдерімен жүздесті.
Жылыжайларда, егістік басында, ашық аспан астында келелі пікір алмасулар өткізілді.
Осы кездесулерде тұрғындар тарапынан 980-нен астам түрлі өтініш ұсыныстар түсті.
Оның бәрі бақылауға алынып, бірқатары шешімін тауып жатыр.
Штаб құрамына 400-ден астам адам енгізілген.
Олардың арасында қоғам және партия белсенділері, фракция мүшелері, зиялы қауым, БАҚ және түрлі сала өкілдері бар.
Сонымен бірге республикалық штаб мүшелері де өңірге келіп, халықпен кездесуде.
Жалпы Түркістан облысында 1,1 млн.
сайлаушы, 900-ден астам сайлау учаскесі бар.
Сайлаушылардың саны жөнінен өңір республикада алдыңғы орында.
Бұған дейін партия филиалы жанынан құрылған қоғамдық штаб мүшелері 600-дей кездесу өткізіп, елді мекендерді аралап шықты.
Бір ерекшелігі, облыстағы үгіт-насихат және түсіндіру жұмыстары ерекше әрі түрлі форматта ұйымдастырылған.
Мақсат – халықты мейлінше көбірек қамту.
"Amanat" партиясының Түркістан облыстық филиалының атқарушы хатшысы Бейсен Тәжібаевтің айтуынша, елдің саяси өзгерістерге ықыласы жақсы.
Партия басшылығы тарапынан берілген тапсырмалар мен жоспарлар жүзеге асып жатыр.
Партия филиалы жанынан құралған қоғамдық штаб бүкіл елді аудан, қаланы, елді мекендерді аралап жатыр.
Кездесулерде елге Ата Заңға енгізілетін маңызды өзгерістер, референдумның мән-мағынасы кеңінен түсіндірілуде.
263 фракция мүшесі мен Парламент Мәжілісінің 4 депутаты, жалпы 400-ден астам азамат елге түсіндіру жұмыстарын жүргізді.
Ерекше форматтар таңдалып, еркін сұхбаттар өтті.
Алдағы уақытта өңір жұртшылығы референдумда белсенділік танытады деген сенім мол, – дейді ол.
Референдум саяси теңдікке жетудің ең биік сатысы
Бүкіл қазақстандықтарды дүрліктірген Қаңтар оқиғасы еліміздің әлеуметтік саласында ғана емес саяси жүйесіңде де олқылықтар орын алып отырғанын  көрсетті.
Мемлекет Басшысы Қасым-Жомарт Кемелұлы Тоқаев телеарналарға сұхбаттар беріп, Үндеу де жасады.
Халықтың алдына барлық мәселені жайып салды, елден ұсыныстар күтті.
Халықпен кері байланыс орнатудың нақты қадамдарына барды.
Барлық ұсыныстар мен пікірлерді електен өткізіп барып, Жолдауын жариялады.
Бұл Жолдаудың бағыты- барлық салада қоғамның бүкіл санаттарының тепе-теңдігін сақтай отырып,  саяси, құқықтық жүйеде әділетті реформа жасау.
Халықтың ойынан шығатын заңнамалық құрылымдық жүйені жетілдіру арқылы ғана Әділетті саяси құқықтық реформа туылатыны түсінікті.
Мемлекет басшысы Қасым-Жомарт Тоқаевтың “Жаңа Қазақстан: Жаңару мен Жаңғыру жолы” Жолдауына талдау жасағанымда  ең көп кездесетін сөздер мемлекет  67 рет, қоғам 55 рет, еліміз 45 рет,  заң 44 рет,  сайлау 40 рет, Қазақстан, адам, саяси сөздері 39 реттен, жүйе 35 рет қайталанады.
Бұл сөздер- негізгі нысананы анықтайтын құлып ашар сөздер.
Мемлекет басшысының айтқысы келгені мемлекет пен қоғамның арасындағы байланысты  жақсарту, қоғамның үнін билікке жеткізіп, елімізде заңның үстемдігін қамтамасыз ету арқылы сайлау жүйесіне өзгеріс ендіру.
Демек, Қазақстанда адам құқықтарын қорғау мақсатында саяси жүйе де жаңғыратын болады деген тұжырымды елге жеткізгені.
Осы уақытқа дейін 1995 жылғы Ата заңымыз бүкілхалықтық референдум арқылы дүниеге келсе, содан бері уақыт талабына сәйкес, Ата заңымыздың 64 бабына қатысты, 1998,2007,2011,2017,2019 жылдарда бес рет өзгерістер мен толықтырулар енгізіліпті.
Бұл заңдылық.
Заман өзгереді , заң өзгереді деген аталы сөздің түйіні, жауабы.
Оның үстіне біздің мемлекетіміз басқа батыс,шығыс елдерімен салыстырғанда анағұрлым жас мемлекет.
Қолданыстағы Конституциямыздың 33 бабына өзгеріс енгізілуі туралы мәселе өте ауқымды болғанын ескере отырып, Мемлекет Басшысы Республикалық Референдум туралы заңның 18 бабына сәйкес, референдум тағайындау туралы Жарлыққа қол қойды.
Республикалық референдум туралы заң IV-тараудан,37 баптан тұрады.
Конституциялық реформалар стратегиялық болғандықтан халықтың қолдауы аса қажет.
Референдум дауыс берудің ең демократиялық түрі әрі тікелей халықтың еркін білдіреді,ел пікірімен санасудың ең жоғарғы сатысы.
Референдум арқылы ұсынылып отырған Конституциямыздың нұсқасында ешқандай бір тармақта, не бапта Президенттің өкілеттігіне артықшылық көрсетілмеген,қайта Суперпрезиденттік басқарудан біртіндеп көшіп ықпалды Парламент мәртебесін көтеру, және Президенттің жақын туыстарына саяси лауазым иеленуге тыйым салыну жөнінде әділдік сипат бар.
Сайлау жұйесінде аралас жүйенің ұсынылуы ел арасында қызықшылық тудыруда.
Ұсынылып отырған нұсқада "Кеңес" сөзі "Сот" сөзімен  ауыстырылған.
Ал, VII бөлімде Конституциялық сот  құрылымы туралы толықтыру бар.
Конституциялық сотқа жүгіну құқына Бас Прокурор және Адам құқығы жөніндегі уәкіл ие болады.
Сондай-ақ, 83 бапта Адам құқығы жөніндегі уәкілдің мәртебесі конституциялық заңмен айқындалады.
Жұртшылықты қызықтыратын бір мәселе -Жер мәселесі.
Қолданыстағы Конституцияның 6-шы бабы 3–тармағында "жер мен оның қойнауы,су көздері,өсімдіктер мен жануарлар дүниесі,басқа табиғи ресурстар мемлекет меншігінде" болса , ұсынылатын нұсқада "жер мен оның қойнауы,су көздері,өсімдіктер мен жануарлар дүниесі,басқа табиғи ресурстар халыққа тиесілі.
Мемлекет халық атынан меншік иелігін жүргізуге құқылы.
Жер сондай-ақ заңда белгіленген негіздерде,шарттар мен шектерде жеке меншікте де болуы мүмкін" деп көрсетілген.
Мемлекет басшысы өзі ой елегінен өткізген, елдің пікірін ұстын етіп, қарқынды дамуымызға арналған  барлық саланы қамтитын саяси өзгерістерге тола Ата заңымыздың жаңа нұсқасын референдум арқылы қабылдауға ұсынды.
Елдің бірлігі үшін,тыныш тірлігі үшін саяси жұйедегі өзгеістерді таразылап жеті рет өлшеп бір рет кескен  демекші референдум арқылы қоғамның барлық санаттарымен санасу,пікір алмасу демократияны көрсетеді.
Референдум ашықтықтың, демократияның, саяси теңдікке жетудің ең биік сатысы.
Халықты мемлекеттік басқаруға жұмылдыру керек – Өмірәлі Жалаири
Авторы: Гүлжан РАМАНҚҰЛОВА
Нұр-Сұлтан, BAQ.KZ тілшісі.
Д.А.Қонаев атындағы Еуразиялық заң академиясының ректоры, профессор, заң ғылымдарының докторы Өмірәлі Жалаири Конституцияға енгізілетін өзгерістердің маңыздылығын түсіндіріп берді.
Елімізде 5 маусымда референдум өтеді.
Референдум – ол бүкілхалықтық дауыс беру процесі.
18 жасқа толған еліміздің азаматтары дауыс бере алады, - деп айтты ол.
Сарапшы референдумға бірқатар мәселе шығарылып отырғанын атап өтті.
Конституцияның үштен бірі жаңарады.
Атап айтқанда, біз суперпрезиденттік басқарудан президенттік басқаруға ауысып, Президенттің кейбір құзыреттері Парламентке, Үкіметке беріледі.
Осы ретте Парламенттің қызметі күшейеді.
Одан бөлек, оны жасақтау мәселесі де өзгереді.
Яғни партиялық жүйемен 70 пайыз және мажоритарлық жүйемен 30 пайыз болады, - деп айтты профессор.
Сонымен қатар Конституциялық Кеңестің орнына Конституциялық Сот құрылады.
Бұрын Конституциялық Кеңеске жүгінетін азаматтардың өкілеттігі аз болатын, енді кез келген азаматтың конституциялық құқы бұзылса, Конституциялық Сотқа жүгіне алады.
Тағы бір мәселе – адам құқығын қорғайтын өкілдің мәртебесі көтеріледі.
Жергілікті мәслихатты жасақтауда да, әкімдерді сайлауда да өзгерістер болады.
Бұрын партияны жасақтау үшін 20 мың адам болуы керек еді.
Ал енді қазір 5 мың адамға төмендетіліп отыр.
Яғни еліміз көппартиялы мемлекет болады.
Сонда бәсеке болады.
Осыдан кейін экономика, саясат дамиды деп ойлаймын, - дейді Өмірәлі Жалаири.
Сарапшы халықтың саяси ынтасын ояту керегін айтады.
Конституцияда "халық – бүкіл биліктің қайнар көзі" екені жазылған.
Яғни халықты мемлекеттік басқаруға жұмылдыру керек, - деп толықтырды заң ғылымдарының докторы.
Конституцияда 33 бапқа 56 өзгеріс енгізілетінін еске сала кетейік.
Референдумнан кейін не өзгереді
Авторы: Маңғыстау жаңалықтары
"Маңғыстау-Медиа" ЖШС-да республикалық референдум және елде қабылданып жатқан саяси, экономикалық шешімдер талқыланды, деп хабарлайды mangystaumedia.kz сайты.
Мекемеде өткен ұжымдық талқылауға ҚР мәжілісі депутаты Дементьева Наталья Григорьевна қатысты.
Парламент өкілі мемлекет саясатындағы өзгерістерді, бұл өзгерістердің жалғасуы үшін референдумның маңыздылығын айтып, қойылған бірқатар сауалдарға жауап берді.
Жақында, 5 маусымда республикалық референдум өтеді.
Дауыс беру тізімінде "Пропорционалды-мажоритарлы сайлау жүйесінің енгізілуі" деген де тармақ бар.
Бұл өзгеріс енсе, депутаттар 70/30 қағидасы бойынша сайланады.
Қазіргі таңда олар 100%, яғни барлық депутат қандай да бір партияның атынан ғана сайлауға қатысады.
Сайлаудан кейін әр партия өзінің қалаған мүшесін парламентке өткізеді.
Ал 70/30 қағидасында депутаттардың 70%-ын партия ұсынады, 30%-ы ешқандай партияға мүше болмаса да өз атынан сайлауға түсіп, тікелей халық даусымен депутат бола алады.
Референдумға дайындық Бельгияда қалай жүріп жатыр?
Еліміздің конституциясына өзгерістер мен толықтырулар енгізу жөніндегі республикалық референдумды өткізуге дайындық Брюссельдегі 241 сайлау учаскесінде қызу жүріп жатыр, деп хабарлайды "Хабар 24".
Осы елде тұратын немесе уақытша жүрген отандастарымыз үшін Бельгиядағы Қазақстан елшілігі ғимаратының есігі айқара ашық.
Мұнда 5 маусымда таңғы 7-ден оқу орындарында оқитын студенттеріміз, дипломаттар мен отбасы мүшелері, сондай-ақ қызметтік немесе туристік сапармен барғандар келе алады.
Денсаулығына байланысты келе алмайтындар үшін жылжымалы жәшік әзірленген.
Оны учаскелік сайлау комиссиясының мүшелері үйге дейін апарады.
Тимур Сұлтанғожин, Учаскелік сайлау комиссиясының төрағасы: 
Қазіргі есеп бойынша Бельгиядағы референдумға Қазақстанның 200-ге жуық азаматы қатысуы мүмкін.
Басқа да отандастарымыз болса, біздің консулдық бөлімшеге хабарласуын сұраймыз.
Алдағы референдум туралы ақпаратты Фейсбук пен интернет-порталымыз және смс хат арқылы таратып жатырмыз.
Мемлекет басшысы қолға алған реформалар мен Конституцияға өзгерістер енгізу бастамасы азаматтарымыздың үлкен қызығушылығын тудырып отыр, сондықтан көп адам келеді деп күтеміз.
Қозғалысқа қолдау керек
Авторы: Руслан ӘЖЕНОВ, "AMANAT" партиясының Махамбет аудандық филиалының атқарушы хатшысы, штаб төрағасы
Ақылгөй, ақын, қоғам қайраткері Шәкәрім Құдайбердіұлының "өзгеріс басы қозғалыс, қозғауға керек қолқабыс", - деген сөзі маңызын жойған жоқ.
Иә, қоғам қозғалыссыз өмір сүрмейді.
Қоғам алға жылжыған уақытпен бірге азды – көпті өзгерістерге ұшырап, дамып, толысып отырады.
Бірақ кез-келген өзгеріс қозғалыссыз болмайды және мұнсыз алға басуы екі талай.
Қоғамның осы айтылған даму заңдылығын бағдарлаған мемлекетіміз, Мемлекет басшысы Қасым – Жомарт Тоқаевтың бастамашылығымен Ата Заңға қоғам санасының өсуі ыңғайына қарай 56 өзгерістер мен толықтырулар енгізіліп, 33 бапқа топтастырылған.
Сөз арасында айта кетейік.
Осының барлығы немесе қоғамдағы өзгерістер өркениетті әлемнің озық үлгілерімен ойластырылып жасалған.
Өркендеген сана қоғамды қозғалысқа немесе жаңғыртуға мүдделі етеді.
Мақсаты мемлекеттік жүйені тоқыратпай одан әрі орнықтыра түсу.
Бұл қоғамның өскен санасының жемісі.
Ендеше қазіргі Ата Заңымызда немесе Констиуциямызда "мемлекеттік биліктің бірден – бір бастауы - халық" деп, нақты әрі түсінікті жазылған.
Осы ережеге сүйенетін болсақ, Ата Заңымызға енгізілетін өзгерістер жалпыхалықтық референдум арқылы қабылдануы қажет.
Сөз орайы келіп тұрғанда айта кетейік.
Осыдан 27 жыл бұрын қазіргі қолданыстағы Конституциямыз жалпыхалықтық референдум арқылы қабылданған болатын.
Одан кейінгі өзгерістер мен толықтырулар елді жедел дамыту қағидасымен бет перделеп ат төбеліндей халық өкілдерімен қабылданып келген болатын.
Оның көбісі халық көңілімен қабыспай, ол өзгерістер суперпрезиденттік жүйеге қызмет жасап келді.
Айтайын дегеніміз, осы жылдың 5 маусымында өткелі жатқан референдумда немесе халық болып Ата Заңымызға енгізілген өзгерістер мен толықтыруларды қабылдау қажет деп тапқан Президент бастамасын қолдаймыз.
Бұл бастаманы, ел Президенті бұған дейінгі жариялаған "Халық үніне құлақ асатын мемлекет", тұжырымды сөзінің лайықты жалғасы деп түсінеміз.
Жаңа Ата Заңсыз жаңа Қазақстан құрылмайды.
Ендеше жаңа Ата Заңмен  жаңа Қазақстанды құрудың алғашқы қадамын референдуммен бастау арқылы Президент енді әр қазақстандықтың пікірі маңызды екенін айқындады.
Сонымен қатар референдум деген не деген сұрақтарғада жауап бере кетейік.
Референдум негізі, билікпен, халықты байланыстырып тұратын әдістемелік саяси құрал.
Нақтырақ айтатын болсақ - ең маңызды мәселелерді халық болып шешудің тәсіл тетігінің бірі.
Тағы бір сөз тіркестері "тәсіл тетігінің бірі" дегенен туындайды.
Республикалық газет-журналдарда "плебисцит" деген термин сөз жиі айтылып келеді.
Бұлда да мемлекеттік маңыздылығы бар мәселелерді бүкілхалық болып шешудің бір түрі немесе жалпыхылтық дауыс беруі арқылы анықтау.
Бұл негізі әлемдегі мемлекеттер арасындағы мәселелерді шешуге арналған саяси құрал (мысалы мемлекеттердің тәуелсіздігін тануға, жер, шекара бөлісіне мәселеріне арналуы мүмкін дегендей) 
Оның жалпы өзгерістер деген де мағанасы бар.
Референдум мемлекет ішілік өткізілетін саяси шараның нысаны.
Ендігі әңгімемізді үгіт жұмыстарының барысына бұрайық.
Референдумның елімізде өтетін күні жарияланған сәтінен "AMANAT"  партиясы Махамбет аудандық филиалы аймақтағы 1600-ге жуық партия мүшесімен, белсенділерді, еріктілерді үгіт-насихат жұмысына жұмылдыру шараларын ұйымдастыруды қолға алды.
Қазақстан Республикасының "Референдум туралы", "Сайлау туралы" Конституциялық заңдарымен, сондай-ақ партияның республикалық, облыстық басшылығының аймақтық жүйелік жұмыс кестесіне сай Ата Заңға енгізілген өзгерістер мен толықтыруларды насихаттау бағыттарындағы аудан өңіріне арналған жүйленген жұмыс кестесі жасақталып, іске асырыла бастады.
Махамбет аудандық партия филиалының желілік жұмыс кестесі екі толқынмен 36 шара өткізу белгіленген болатын.
Біріншісі 12 күнге, екінші толқын 19 күнде өткізіп болу көзделген.
Сонымен қатар, айта кету қажет, аталған 36 шараның  8 шарасы Қазақстан Республикасы Парламентінің 3 депутатының қатысуымен ұйымдастырылу жоспарланды.
Бүгінде мәжілісмендер Н.Ожаев пен С.Нақпев, Махамбет ауданының Алға, Ақжайық, Сарайшық, Бейбарыс ауылдық округтарының тұрғындарымен еркін жағдайында өткен кездесулерінде Қазақстан Республикасының Конституциясына енгізілген өзгерістер мен толықтырулардың немесе жалпы саяси реформаның мақсаты түсіндірілді.
Қалған 28 үгіт-насихат шарасы аудандық, облыстық штаб мүшелерінің күшімен ұйымдастырылуда.
Өткізілген үгіт - насихат шараларының бірінші толқынында аудан тұрғындарының бес жүзге жуығы қамтылды.
Ал, мамыр айының 24 жұлдызы күні басталып, маусымның 3 күні  00:00 сағатта аяқталатын үгіт жұмысының екінші толқынында Парламент Мәжілісі мен мәслихаттар депутатырымен, сондай-ақ еріктілермен  өтетін үгіт - насихат шаралары осындай немесе бес жүзге жуық таңдаушылар қамтылады деп күтілуде.
Негізі саяси реформаның басты мақсаты ел ішіндегі барлық істерді Президентке третпей, өңірлік мәселереді жергілікті өзін-өзі басқару  органдары тұрғындарымен ақылдасып, сол жерде шешегу бағыттау.
Мемлекет басшысы уақыттың өзгергенін, адал сайлау мен саяси бәскелестік кезеңін айқын көрсетіп отыр.
Сондықтан біз өзіміз өзгеруге,билікке деген бұрынғы сенімсіздіктерден, барлығын бос сынаудан аластауға тиіспіз.
Сайлау және қоғамдық даму институттарына қатысу арқылы мемлекет басқаруға қатысуымыз керек, яғни өз елінің нағыз азаматы болуымыз шарт.
Сөзімізді қорыта келе, айтарымыз, Конституцияны жаңартпй әділетті, Жаңа Қазақстан құру мүмкін емес.
Алдағы референдумда халық өзінің салмақты сөзін,  салиқалы пікірін білдіреді деп сенеміз.
Халық қалаулылары ашық аспан аясында тұрғындармен кездесті
Елімізде 5 маусым күні өткелі отырған референдумды насихаттау және Ата Заңға енгізілетін өзгерістерді түсіндіру жұмыстары Түркістан облысында ерекше форматта өтіп жатыр.
"Amanat" партиясының Түркістан облыстық филиалы жанынан құрылған қоғамдық штаб мүшелері әдеттегідей мәжіліс залдарындағы жиналыстарға емес, халық жиі шоғырланған орындарға тікелей барып, диалог орнатты.
Бұған дейін штаб өкілдері малшылармен, ауыл тұрғындарымен, тракторшылармен, диқандармен, базардағы сатушылармен, көше сыпырушылармен, ауыл шаруашылығы саласының өкілдерімен, мұғалімдермен, дәрігерлермен, ақсақалдармен және басқа да сала өкілдерімен жүздесті.
Жылыжайларда, егістік басында, ашық аспан астында келелі пікір алмасулар өткізілді.
Осы кездесулерде тұрғындар тарапынан 980-нен астам түрлі өтініш ұсыныстар түсті.
Оның бәрі бақылауға алынып, бірқатары шешімін тауып жатыр.
Штаб құрамына 400-ден астам адам енгізілген.
Олардың арасында қоғам және партия белсенділері, фракция мүшелері, зиялы қауым, БАҚ және түрлі сала өкілдері бар.
Сонымен бірге республикалық штаб мүшелері де өңірге келіп, халықпен кездесуде.
Жалпы Түркістан облысында 1,1 млн. сайлаушы, 900-ден астам сайлау учаскесі бар.
Сайлаушылардың саны жөнінен өңір республикада алдыңғы орында.
Бұған дейін партия филиалы жанынан құрылған қоғамдық штаб мүшелері 600-дей кездесу өткізіп, елді мекендерді аралап шықты.
Бір ерекшелігі, облыстағы үгіт-насихат және түсіндіру жұмыстары ерекше әрі түрлі форматта ұйымдастырылған.
Мақсат – халықты мейлінше көбірек қамту.
"Amanat" партиясының Түркістан облыстық филиалының атқарушы хатшысы Бейсен Тәжібаевтің айтуынша, елдің саяси өзгерістерге ықыласы жақсы.
Партия басшылығы тарапынан берілген тапсырмалар мен жоспарлар жүзеге асып жатыр.
Партия филиалы жанынан құралған қоғамдық штаб бүкіл елді аудан, қаланы, елді мекендерді аралап жатыр.
Кездесулерде елге Ата Заңға енгізілетін маңызды өзгерістер, референдумның мән-мағынасы кеңінен түсіндірілуде.
263 фракция мүшесі мен Парламент Мәжілісінің 4 депутаты, жалпы 400-ден астам азамат елге түсіндіру жұмыстарын жүргізді.
Ерекше форматтар таңдалып, еркін сұхбаттар өтті.
Алдағы уақытта өңір жұртшылығы референдумда белсенділік танытады деген сенім мол, – дейді ол.
Референдум: Алматы облысы бойынша 1053 сайлау учаскесі бар
5 маусымда өтетін республикалық референдум қарсаңында Орталық референдум комиссиясының мүшесі Сабила Мұстафина Талғар ауданында сайлау учаскелерін аралады, деп хабарлайды Almaty.tv тілшісі Almaty-akshamy.kz сайтына сілтеме жасап.
Мұстафинаның айтуынша, кейбір комиссия мүшесінің саяси науқанды өткізуде тәжірибесі жоқ.
Себебі елімізде референдум соңғы рет 1995 жылы өткен.
Сондықтан аймақтарда семинар-кеңес өткізіліп, коммисия мүшелері дайындықтан өтіп жатыр.
"Бізде тәжірибесі жоқ жаңа комиссия мүшелері бар.
Біріншіден, біз осы контингентпен республикалық референдумда не істеу керектігін, дауыс беру, есептеу тәртібін басынан аяғына дейін толығымен үйрету үшін жұмыс істеп жатырмыз.
Қазіргі уақытта комиссия мүшелерінің барлығы дерлік қашықтан оқытуды аяқтады.
Қазір біз каскадтық әдіспен оқытуды бастадық, бұл да комиссия мүшелерінің 100 процентін қамтитын болады", - деді облыстық референдум комиссиясының төрағасы Тимур Дауытов.
Ата заң қате заң болмасын немесе алда болатын референдум туралы
Авторы: Нұрлан ИСҚАЛИЕВ, Құқық үстемдігі институтының кеңесшісі
Қазіргі кезде елімізде республикалық референдум арқылы қабылдауға ұсынылған "Қазақстан Республикасының Конституциясына өзгерістер мен толықтырулар енгізу туралы" Қазақстан Республикасы Заңының жобасы қыз талқылануда.
Ата Заңға түзетулерді ел Президенті бір топ құқықтанушы ғалымнан құрған жұмыс тобы әзірледі.
Алайда мемлекеттің Негізгі Заңына өзгерістер мен толықтырулар қоғамның, конституциялық құқық саласы маман ғалымдарының талқылауына салынбады.
Жұмыс тобы Президент тарапынан берілген нұсқауды бір айға жетпейтін қысқа мерзімде тапсырыс аясынан аспай заңдық тұрғыдан ресімдеп берумен шектелді.
Азаматтық қоғам бұл жайға аса мән беруде, қоғамдық ұйымдар, жекелеген азаматтар үндеулер жасап, әлеуметтік желіде елімізді дамытудың балама нұсқаларын белесене ұсынуда.
Осы құбылысты аңдағанда келетін ой – Президент ұсынып отырған мемлекеттің даму бағытын таңдауда қоғам бейжай селқос қалмай, белсенділік көрсетуде.
Бір таңқаларлық жәйт – еліміздің Негізгі Заңына өзгерістер мен толықтырулар енгізу кезінде заң шығарушы жоғарғы орган – Парламенттің сырт қалуы.
Қолданыстағы Конституцияға сай Парламент заңдар қабылдайтын бірден-бір орган.
Сондықтан ол Конституцияға өзгерістерді талқылаудан тыс қалуға тиіс емес еді.
Жұртшылық жобадан Президент 2022 жылғы 16 наурызда Қазақстан халқына арнаған Жолдауында мәлімдегеніндей күшейтілген Парламентті көре алмай отыр.
Билік енді Қазақстан халқының референдумда берер дауысын пайдаланып Құқық рухынан ауытқып кетті.
Бұл түзетулер елдің бүкіл саяси жүйесін өзгертуге бағытталғандықтан, құқықтық тұрғыдан алғанда осы жобаның күллі халық талқылауынан өткені демократияға да, әділдікке де сай орынды қадам болатын еді.
Референдумда дауыс тұтастай жобаға берілетіндіктен, заң жобасын әуелі баптар бойынша әрі міндетті түрде екі оқылымда қарайтын Парламентте талқылау қажет-ақ еді.
Бұл қағида Конститциялық заңдарға қатысты, ал Конституцияның мазмұнының өзі осыны талап етеді.
Осыдан кейін барып Ата Заңға өзгерістер мен толықтырулар енгізу туралы заң жобасы бүкілхалықтық талқылауға ұсынылғаны жөн болатын.
Енді Президенттің мұндай әрекетке неге барғанының астарын барлайық.
Құқық – әлеуметтік қызмет пен адамныңөмірлік тіршілігіне байланысты құбылыс, алайда оның басты мақсаты әділеттілік екені еліміздеталайдан ескерілмей келеді.
Құқықтың әлеуметтік құндылығы ұмытылды әрі тапталды.
Міне, енді қазір жалпы танылған қағидаттарға жәнехалықаралық құқық нормаларына сүйеніп, адам және азамат құқығы мен бостандығы тікелей әрекеттегі құқық екенін мойындауға, таза тиімділік ұстанымынан арылып, "қолданыстағы құқық" ұғымын өзгертуге болатын мүмкіндік туған еді.
Біз осылайша ғана Екінші Республика негізін қалап, адам және азамат мүдделерінде мемлекеттік билікті шектейтін құқықтық тәртіпті іс жүзінде орната аламыз.
"Кәделік алым" және өткен жылдарда қордаланып қалған алуан мәселелер бойынша биліктің басқа да шешімдері жөнінде әлі де ұзақ айтыса беруге болар, бірақ осындай жағдайды болдырмайтын амалдарды бекітіп алмайынша, "Авгийдің атқорасын" әлеуметтік буырқануларсыз шешу мүмкін бола қоймайды.
Осы ретте "кәделік алым" мәселесі Ата Заңға өзгерістерден гөрі көп уақыт талқыланған жәйтті де айта кетейік.
Конституцияға ұсынылған біраз өзгерісті мақұлдай отырып, дегенмен біз мемлекетті басқару тұжырымдамасы өзгермегенін және бұрынғыша бір ғана субъект – Президентке мойынсыну қалғанын түсінуіміз керек.
Жобаға қайта оралып, бұл жәйт Ата Заңға өзгерістер енгізудің басқа амалын қалыптастыруды, қолданыстағы Конституцияның тиісті баптарын өзгертуді қажет ететінін шүбәсіз айқын көрсетіп отырғанын атап айтамыз.
Президент заңдар шығармайды, оған тек заңнамалық және конституциялық бастамалар жасау құқығы берілген.
Ең бастысы – Ата Заңға ұсынылған өзгерістер мен толықтырулар аса зәру болып отырған елді саяси-әлеуметтік қайта құруды бейнелемейді.
Мемлекет басшысы уәде еткен Парламентті күшейте отырып, Президентөкілеттіктерін қысқарту, оның билігін шектеу бола қойған жоқ.
Осыған орай республикалық референдум өткізуді кейінге шегеру және Ата Заңға түзетулерді қоғамның қалың бұқарасының, соның ішінде құқықтанушы ғалымдардың талқылауын жасау, айтылған ұсыныстарды ескеру, сонан кейін бұл заң жобасын Парламентте қарау, осылайша түпкілікті нұсқасын не әзірленген балама жобаны халықтың дауыс беруіне шығару орынды болады.
Бұл ретте бізге осы ұсынылып отырған түзетулер не үшін жасалып отыр: бұрынғы биліктің пәрменділігін уыстан шығармау, сөйтіп елді жәнехалықты баяғыша жайлы жағдайда басқара беру үшін бе әлде саяси реформаларды жүргізуге қажетті әлдеқайда ұтқыр әрекеттер үшін бе деп аңтарылуға тура келеді.
Кейінгі болжамға сенгіміз-ақ келеді.
Онда осынау саяси реформаларды жүргізгеннен кейін елді басқаруға қоғамның едәуір бөлігін тарту үшін жаңа Ата Заң қабылдауға қайта оралуға, Парламенттің құқықтарын кеңейтуге, Сенатты жоюға, әділ, ашық және тіке сайлаумен құрылған халықтың бірден-бір өкілді органы Мәжілісті күшейтуге тура келеді.
Депутаттар құрамы шынайы халық қалаулыларына айналады, нағыз демократия орнығып, мемлекетті басқарудың құрылымы мен нысаны жетілдіріледі.
Енді ұсынылып отырған өзгерістерге тоқаталайық.
Бұл өзгерістер елді саяси-әлеуметтік қайта құрудағы қажеттілікті бейнелемейтінін тағы да қайталап айтамыз.
Өзгерістерде және толықтыруларда басқа заңдарда белгілеуге болатын даңғаза нормалар бар.
Атап айтқанда – Қазақстан Республикасы Президентінің жақын туыстарын мемлекеттік саяси қызметшілердің, квазимемлекеттік сектор субъектілері басшыларының қызметтерін атқару хақысынан айыру.
Бәрі де халыққа, елге адал қызмет ету ұстанымына байланысты.
Егер тереңірек байыбына барсақ, бұл – сол адамдардың құқығын бұзу.
Бұл – осы жағдайға айтуға сай келетін "кәнісіздік ақиқаты" жалпы ұғымына қарама-қайшы.
Егер біз құқық үстемдігі қағидатын ұстансақ, онда ақырына дейін әділ болуға және бұл ережелердің заңға қайшылығын атап айтуға тиіспіз.
"Республикалық референдум туралы" Қазақстан Республикасының 1995 жылғы 2 қарашадағы №2592 Конституциялық Заңының "Республикалық референдум қарсаңындағы үгiт" 7-бабының 1-тармағында "Республика азаматтарының, қоғамдық бiрлестiктерiнiң референдумға қойылған мәселе (мәселелер) бойынша жиналыстарда, митингiлерде, азаматтар жиынында, бұқаралық ақпарат құралдарында өз пiкiрiн бiлдiру құқығына кепiлдiк берiледi" деп көрсетілген.
Осы 7-бапқа сүйене отырып, Конституцияға ұсынылған өзгерістерде жәнетолықтыруларда мына мәселелердің қабылдануына қарсы пікірімізді білдіреміз.
1. Конституцияның 44, 71-баптарына өзгерістерге және толықтыруларға сәйкес Конституциялық Сотты қалыптастыру кезінде Президенттің өкілеттігі күшейтілген, Президент Конституциялық Сот Төрағасын (Сенаттың келісімімен) және төрт судьясын тағайындайды, одан әрі Төрағаның ұсынуы бойынша Конституциялық Сот Төрағасының орынбасарын тағы да Президент тағайындайды.
Осылайша Конституциялық Сот он бір судьясының бесеуі осы тағайындалулары үшін Президентке міндеттіболып шығады.
Бұл жағдай істерді қарау кезіндегішынайылыққа және әділеттілікке күмән келтіреді, өйткені олардың Президентке жалтақтауы сөзсіз.
Ал 82-бапқа толықтыруларға сәйкес Жоғары Сот Кеңесінің төрағасын да Президент тек Сенаттың келісімімен тағайындайды, сот билігін жасақтаудан Мәжіліс тағы да тыс қалған.
Бұл өзгерістерге және толықтыруларға сәйкес сот билігі президенттік билікке тәуелді күйде қалып отыр.
Конституциялық Сот ұстынына қайта оралсақ, Президент сот билігін күшейтуге, сөйтіп оны заң шығарушы және атқарушы билік тармақтарымен тең әрі өзара тежемелі етуі тиіс еді.
Оның орнына ол атқарушы (президент) билігін күшейтіп, конституциялық бақылауды әлсіретті.
2. Мәжіліс депутаттарының сан құрамын да нақтылау керек.
Аралас (пропорциялық және мажоритарлық) сайлау жүйесі енгізілетіні ескеріліп, Мәжіліс депутаттарының саны көбейтілуі және ол даулы мәселелер кезінде тең дауыс болып қалмауы, Мәжіліс Төрағасының депутаттарға қысым жасауын болдырмау, оған шешуші дауыс құқығын бермеу үшін тақ болуға тиіс.
Бұл орайда депутаттардың жартысы пропорциялық және жартысы мажоритарлық жүйемен тең сайлануы керек.
Депутаттар санын облыстар, республикалық дәрежелі қалалар және астана санына, оларда тұратын сайлаушылар санына қарай орайластыру қажет.
3. Конституцияның 61-бабына өзгерістерде және толықтыруларда Үкіметке заң күші бар нормативтік құқықтық актілер шығару құқығын беру ұсынылды, бұл – билік тармақтарының өкілеттіктерін бөлу және осы негізде олардың арасындағы тепе-теңдік пен тежемелік конституциялық қағидатына қайшы, яғни мемлекеттік биліктің заң шығарушы тармағын әлсіретеді.
Мұндай норманы алып тастау қажет.
Мәжіліс депутаттарының санын азайту дахалықтың өкілді органын әлсіретеді деп ойлаймыз.
Біз депутаттар саны бұрынғыша 107-ден кем болмауы, ал Сенат жойылған ретте 155-тен аз болмауы тиіс деп пайымдаймыз.
4. Конституцияның 72-бабында Конституциялық Сотқа жүгіну құқығын азаматтармен қатар қоғамдық ұйымдарға (заңды тұлғаларға) да беру қажет, бұл осы органның құқық қорғау мүмкіндігін және адам құқығын қорғау амалын күшейте түседі.
5. Конституцияның 91-бабы да даулы, Екінші Республика қалайша Елбасы орнықтырған басқарунысанының бұлжымауы қағидатымен өмір сүрмек?
Қолданыстағы Конституция президенттік билікті нығайту және заң шығарушы билікті едәуір әлсірету бағытында оған енгізілген өзгерістер мен толықтырулар салдарынан өзінің өмірлік өзектілік мәнін сарқылтқанын түсіну қажет.
Қолданыстағы Конституцияда билік тармақтары арасындағы өзара қарым-қатынас нақты айқындалмаған, мемлекеттік органдардың қабылданатын шешімдер үшін саяси жауаптылығы ресімделмеген, өкілеттіктердің қонымды теңгерімі қамтамасыз етілмеген.
Елдің жаңа Конституциясын қабылдау қажет және ол "Күшті Парламент – ықпалды Президент – есеп беретін Үкімет – тәуелсіз Сот – тиімді Конституциялық бақылау – еркін БАҚ" саяси-құқықтық формуласына сүйенуі тиіс деп санаймыз.
Бұл құқықтық формулада елдің Конституциясында жазылған билік халыққа тиесілі және биліктің барлық тармағы тең болуы, тепе-теңдік және тежемелік жүйеде әрі халықтың мүдделеріне жұмыс істеуі тиіс деген басты қағидаттар көзделген.
Жаңа Конституцияда билік институттарының міндеттері және өз қызметі үшін жауаптылығы айқындалып, түбегейлі жаңғыртылуы, конститциялық бақылау күшейтілуі тиіс.
Жоғарыда айтылғандар негізінде мыналардықажет деп санаймыз:
Бірінші, ел Конституциясына ұсынылған өзгерістер мен толықтырулар жобасы үшін референдумда дауыс беруді "Республикалық референдум туралы" Қазақстан Республикасы Конституциялық Заңының "Республикалық референдум өткiзу мерзiмi" 19-бабына сәйкес одан әрі тағы екі айға кейінге қалдыру.
Мәселелерді қараудың қоғам үшін маңыздылығын ескергенде, бұл жерде асығыстық орынсыз.
Екінші, Конституцияның жаңа нұсқасын әзірлеу үшін комиссия құруды ұсынамыз.
Комиссияға мемлекеттік құқық саласының ғалымдары, билік ұстанымына тәуелсіз өз көзқарастары бар көрнекті қоғам қайраткерлері, саясаттанушылар, экономистер кіруі керек.
Жаңа Конституция жобасы әзірленген соң олқоғамның кеңінен талқылауы үшін жариялануықажет.
Өйткені елдің қолданыстағы Негізгі Заңы енгізілгелі отырған өзгерістерді жәнетолықтыруларды ескергеннің өзінде қоғам дамуының өзекті қажеттіліктерін қанағаттандырмайды және оның жекелеген нормаларына қоғамның талқылауынсыз асығыс енгізіліп отырған түзетулер жағдайды түбегейлі өзгертпейді.
Үшінші, жаңа Конституция мәтіні пысықталған соң ол ел Парламенті палаталарыныңбірлескен отырыстарында талқыланып қабылдануы, содан кейін барып Конституциялық Кеңес мақұлдаған соң республикалық референдумға шығарылуы тиіс.
Екі рет осылай сенімді сүзгіден өткізу Конституцияның аса жоғары заңдылығын қамтамасыз етеді.
Мұндай тәжірибе дамыған елдерде кеңінен қолданылады.
Ымыраға келудің екінші жолы – республикалық референдумға сұрақтың балама нұсқасын енгізу болмақ, дауыс беруге арналған бюллетеньге мынадай мазмұндағы сұрақты қосымша енгізуді ұсынамыз:
"Сіз басқарудың парламенттік-президенттік жүйесі бекітілген Қазақстан Республикасыныңжаңа Конституциясын әзірлеу және қабылдауқажеттігі туралы ұсыныспен келісесіз бе?"
"Республикалық референдум туралы" Қазақстан Республикасы Конституциялық Заңының "Республикалық референдум тағайындау туралы шешiм" 18-бабының 2-тармағына сәйкес Республика Президентi референдум бастамашыларының келiсуiмен оны өткiзгенге дейiн оның бастамашыларының еркiн неғұрлым дәл бiлдiру үшiн референдумға қойылатын мәселенiң (мәселелердiң) тұжырымдамасын нақтылай түсуге хақылы.
Конституция 3-бабының 1-тармағына сәйкес халық қолданыстағы Конституцияға өзгерістерді және толықтыруларды қабылдауды немесе Қазақстанның жаңа Конституциясы қабылдануынқалай алады.
Жаңа Конституцияда қолданыстағы Конституцияның редакциясына ұсынылып отырған өзгерістер мен толықтырулар нұсқасында қамтылмаған мынадай ережелерді енгізу ұсынылады:
- Конституция 12-бабының 1 және 2-тармақтары мынадай редакцияда жазылсын:
"1. Қазақстан Республикасында халықаралық құқық қағидаттарына және нормаларына сай әріКонституцияға сәйкес жалпы танылған адамның және азаматтың құқықтары мен бостандықтары танылады және оларға кепілдік беріледі.
Адамның және азаматтың құқықтары мен бостандықтары тікелей қолданыста болады.
2. Адамның және азаматтың құқықтары мен бостандықтары әркімге тумысынан тиесілі, мейліншелігі және ажыратылмастығы танылады, заңдардың және өзге де нормативтік құқықтық актілердің мазмұнын және қолданылуын, заң шығарушы және атқаршу билік, жергілікті өзін өзі басқару қызметін айқындайды және сот төрелігіменқамтамасыз етіледі.",- суперпрезиденттік билік жүйесінен біржолата арылу үшін заң шығарушы, сот және атқарушы биліктер өкілеттіктерін нақты межелеу.
Парламент бір палаталы болып, Сенаттың жойылуы.
Премьер-министр, жоғары сот органдары, Орталық сайлау комиссиясының, Есеп (Жоғары аудиторлық)палаталарының мүшелері, Адам құқықтары жөніндегі уәкіл биліктің жоғарғы және бірден-бір өкілді органы – Мәжілісте баламалы негізде сайлануы,
- Мәжіліске депутаттар сайлаудың аралас (пропорционалдық және мажоритарлық) сайлау жүйелері негізінде және 50 пайыз тепе-тең үлесте сайлануы,
- саяси партияларды тіркеу, жасанды кедергілерді алып тастау, хабарлаушылық ету, елде шынайы саяси бәсекелестік орнату, 
- елде барлық деңгейдегі сайлау комиссияларын құру және сайлау өткізу тәртібін толық өзгерту, сайлаудың шын мәнінде адал әрі ашық болуын қамтамасыз ету.
Сайлауды жалғандыққа бұрмалаған адамдардың жауаптылығын күшейту,
- сот билігінің биліктің өзге тармақтарынан, органдарынан немесе лауазымды адамдардан тәуелсіздігін қамтамасыз ету.
Судьялардың аумақтық мәслихаттардың немесе жергілікті халықтың тікелей сайлауы арқылы сайлануы тәртібін әзірлеу,
- экономикалық және әскери мемлекетаралық одақтардан шығу және оларға кіру мәселесін тек республикалық референдум арқылы шешу,
- барлық деңгейдегі әкімдерді және судьялардыосы аумақтарда тұратын халықтың тікелей сайлауы,
- Конституцияның 7-бабының 2-тармағын алып тастау, барлық деңгейдегі мемлекеттік қызметшілердің мемлекеттік тіл – қазақ тілін білуі, сондай-ақ Қазақстан азаматтығын қабылдаушылардың қазақ тілін білуі талабын енгізу, барлық ниет білдірушілердің қазақ тілін тегін меңгеруі үшін белгілі бір уақыт белгілеу және соған жағдай жасау,
- Ұлттық құрылтай құрылуына байланысты Қазақстан халқы ассамблеясын тарату.
Ұлттыққұрылтайға елде тұратын этностар өкілдерінің қатысуын қамтамасыз ету, этностар мәдени орталықтарын сақтау.
Саяси реформаларды талқылауға және жүргізуге Халықтың көп бөлігі тартылуын қамтамсыз ету қажет.
Жоғарыда баяндалған ережелер қамтылған жаңа Конституция қабылдау елдің одан әрі дамуына және Жаңа Қазақстанның орнауына серпін береді.
Егер біз "еститін" мемлекеті бар демократиялық қоғам құратын болсақ, онда билік азаматтар бастамаларына ден қоюы тиіс.
Халық қалаулылары Оралдағы "Ұландықтарға" Конституцияға енгізілетін толықтырулар мен түзетулерді түсіндірді
Авторы: Әсел Балғымбаева, кіші сержант
Халық қалаулылары Оралдағы "Ұландықтарға" Конституцияға енгізілетін толықтырулар мен түзетулерді түсіндірді
Орал шаһарындағы 5517 әскери бөлімінде Конституциялық реформаларды түсіндіру сұрақтары бойынша қалалық мәслихат депутаттарының әскери бөлім офицерлерімен және келісімшарт бойынша қызметкерлерімен кездесуі өтті.
Қазақстан халқы Ассамблеясының "Ел бірлігі – жаңарған Қазақстанның тірегі" атты ХХХІ сессиясында Мемлекет басшысы Қасым-Жомарт Тоқаевтың Ата Заңға өзгерістер мен толықтырулар енгізу жөнінде республикалық референдум өткізуді ұсынған болатын.
Кездесуде "Amanat" партиясының қалалық мәслихат депутаттары Аида Маратова және Жұмабек Жапбарқұлов әскерилерге ел дамуындағы Конституцияның рөлі мен жаңа Қазақстанды құрудағы конституциялық реформаның маңыздылығын талқылады.
Іс-шара "Батыс" өңірлік қолбасшылығының тәрбие және әлеуметтік-құқықтық жұмыстар басқармасының бастығы, полковник Ерден Балғымбаевтің модераторлығымен өтті.
Шара барысында Аида Маратова өз сөзінде бүгінде еліміз жаңа Қазақстанның жаңа ережелерін белгілейтін тарихи кезеңді бастан өткеріп жатқанын атап өтті.
-Алдағы референдумның өткізілуі – талқылаудың негізгі тақырыбы болды.
Атап айтқанда, спикерлер дауыс беру белсенділігі елдің одан әрі даму бағытына қалай әсер ететіні туралы пікір білдірді.
"Біріншіден, Президенттің жақын туыстары үшін саяси лауазымдар мен квазимемлекеттік секторда басшылық лауазымдарды атқаруға шектеу,
Екіншіден, Президенттің өз өкілеттіктерін жүзеге асыру кезеңінде саяси партияда болуына шектеу қою,
Үшіншіден, бұдан әрі Президенттің өңірлер әкімдерінің актілерінің күшін жою және тоқтата тұру, аудандардың, облыстық және аудандық маңызы бар қалалардың, ауылдық округтердің әкімдерін босату құқығы алынып тасталады.
Бұл Президенттің өкілеттіктері қысқарып жатқанын, "супер-президенттік басқару үлгісінен" бас тартуды білдіреді", - деді қалалық мәслихат депутаты Аида Маратова.
"Қазір облыс әкімдерін Президент тағайындайды.
Жергілікті деңгейде әкімдерді сайлау институты кезең-кезеңімен енгізіліп жатыр.
Былтыр ауылдар мен кенттер әкімдерін сайлау өткізілді.
2025 жылдан бастап облыстық маңызы бар аудандар мен қалалар әкімдерін сайлау өткізіледі.
Облыс деңгейінде әкімдердің кандидатураларын мәслихаттармен келісу ұсынылады, яғни аудандардың, аудандық және облыстық маңызы бар қалалардың барлығын қоса алғанда, барлық мәслихат ұсынылған кандидатуралардың ішінен әкімді таңдайды.
Олар келіспеуі мүмкін.
Іс жүзінде бұл да Президентінің қазіргі өкілеттігін қысқарту болып саналады", - дейді Жұмабек Жапбарқұлов.
"5 маусымда өтетін Референдум көптеген өзгерістер алып келеді деп ойлаймын.
Қазіргі таңда бұл Президент бастамасын түсіндіруде жақсы жұмыстар атқарылуда, осы түсіндіру жұмыстары қарқынды түрде жалғасын табуы керек.
Себебі 1995 жылғы Референдумнан бұл Референдум ерекше болмақ, сондықтан да халықтың, мына жастардың оянатын кезі келді",- деп сержант Жақсылық Нұркенов өз пікірін білдірді.
Кездесуде Халық қалаулылары Конституцияның ел дамуындағы рөлі мен конституциялық реформаның "Жаңа Қазақстанды" құрудағы маңыздылығын талқылап, өздерінің белсенді азаматтық ұстанымдарын білдірді.
Шара соңында "Батыс" өңірлік қолбасшылығының тәрбие және әлеуметтік-құқықтық жұмыстар басқармасының бастығы, полковник Ерден Балғымбаев меймандарға "Батыс" өңірлік қолбасшысының атынан шексіз алғысын білдіріп, алғысхаттарды табыстады.
Астанада мәдениет қызметкерлеріне конституциялық реформалар түсіндірілді
Конституциялық реформаларды халыққа кеңінен түсіндіру үшін елордалық мәдениет орталығы қызметкерлерінің қатысуымен "Жаңа Қазақстандағы қоғамдық-саяси белсенділік және перспективалық мүмкіндіктер" тақырыбында дөңгелек үстел өтті.
Іс-шараға Қазақстан мәслихаттары депутаттарының бірлестігінің өкілдері мұрындық болды, деп хабарлайды елорда әкімдігінің ресми сайты.
Отырысқа қатысқан Нұр-Сұлтан қаласының Қоғамдық кеңесі төрағасы, Нұр-Сұлтан қаласы бойынша республикалық қоғамдық штабтың басшысы Зулфухар Гаипов, Нұр-Сұлтан қаласының бірлескен мұражайлар дирекциясы қызметкерлері еліміздің саяси жүйесін кешенді жаңғырту туралы өзара ой бөлісті.
Қазіргі болып жатқан көптеген саяси өзгерістердің барлығын Президенттің сайлауалды бағдарламасының логикалық жалғасы деп қарастыруға болады.
Қаңтар оқиғасы саяси өзгерістердің қадамын жиілетті.
Бүгінде, Ел тірлігін түзеу үшін ел тірегі – Конституцияға өзгертулер енгізудің қажеттілігі туындап отыр.
Өмірімізді өзгерткіміз келсе, алдағы референдумға бей-жай қарамаумыз керек, әр азамат өз таңдауын жасауы қажет, ол үшін сананы өзгертіп, саяси мәдениетіміздің деңгейін көтеруге тиіспіз, себебі өзгеріс өзімізден басталады, - деді Зулфухар Гаипов.
Жиынға қатысушылар өз ойларын ортаға салып, түйткілді проблемаларды талқылады.
Әр ұлттың, әр халықтың тағдыршешті кезеңдері болады.
Сондай кезеңнің бірі таяу күндерде халқымыздың алдынан өтейін деп тұр.
Әр азамат "Жаңа Қазақстанды" құруға байланысты алтын діңгегіміз – Ата Заңымызға енетін өзгерістердің мәні мен мағынасын терең түсініп, Президент бастамаларына қолдау білдіруі керек деп ойлаймын.
Өйткені Қазақстанның ертеңгі жарқын болашағы үшін, халықтың әлеуметтік жағдайы мен әл-ауқатының көтерілуі үшін, Ата Заңға өркениетті елдердің тәжрибесі негізінде оң өзгерістер енгізіледі, - деді Нұр-Сұлтан қаласының бірлескен мұражайлар дирекциясы директорының орынбасары Самат Тергембаев.
Шетелдік дипломаттар жалпыұлттық референдумға дайындық барысымен танысты
ҚР Сыртқы істер министрлігі мен ҚР Орталық референдум комиссиясы Қазақстан Республикасының Конституциясына өзгерістер мен толықтырулар енгізу жөніндегі 5 маусымдағы жалпыұлттық референдумға арналған Нұр-Сұлтан қаласында аккредиттелген шетелдік дипломатиялық өкілдіктер үшін бірлескен брифинг өткізді.
Іс-шараны бастай отырып ҚР Премьер-Министрінің орынбасары – Сыртқы істер министрі Мұхтар Тілеуберді өз сөзінде "Мемлекет референдумды үздік демократиялық стандарттар мен қағидаттарға сәйкес әділ және ашық түрде өткізуге мүдделі" екенін атап өтті.
Қазақстан халықаралық әріптестер тарапынан дауыс беруді объективті бағалауға және Президент Қ.
Тоқаевтың реформалар күн тәртібін одан әрі қолдайтындарына үміт артатынын атап өтті, передает ortcom.kz.
ҚР Орталық референдум комиссиясының (ОРК) төрағасы Нұрлан Әбдіров алдағы дауыс беруге дайындық барысы және оның негізгі рәсімдік аспектілері туралы баяндап берді.
Азаматтардың, оның ішінде мүмкіндігі шектеулі адамдардың еркін ерік білдіруі үшін жағдайларды, сондай-ақ азаматтардың өзінің сайлаушы ретінде тіркелуін тексеру, дауыс беру процесі туралы ақпаратты барлық азаматтарға жеткізу үшін мүмкіндіктерді қамтамасыз етуге ерекше назар аударылады.
"Орталық референдум комиссиясы өз жұмысын заңға қатаң сәйкестікте құрып, ашықтық және жария диалог қағидаттарында әрекет етеді.
Барлық отырыстар БАҚ қатысуымен өткізіледі, интернетте тікелей трансляция жүргізіледі.
Біз үкіметтік емес ұйымдармен, сарапшылар қауымдастығымен және халықаралық институттармен ынтымақтастықты жақтаймыз", - деп атап өтті ОРК төрағасы.
Оның айтуынша, Комиссия өңірлерде үлкен жұмыс жүргізіп, жұртшылықпен және учаскелік комиссия мүшелерімен кездесулер өткізеді, азаматтарды референдум туралы хабардар етеді, шетелдік бақылаушылар тарапынан айтарлықтай қызығушылық байқалады.
ОРК мәліметінше, бүгінде ЕҚЫҰ ДИАҚБ, ТМД, Түркі мемлекеттерінің ұйымы, сондай-ақ 13 шетел мемлекеттен 105 бақылаушы тіркелді.
Науқан шеңберінде жалпыұлттық және өңірлік қоғамдық бірлестіктер, бұқаралық ақпарат құралдары, мүмкіндіктері шектеулі адамдардың құқықтарын қорғау бойынша ҮЕҰ үшін оқыту семинарлары өткізіледі.
Пікір алмасу барысында шетелдік дипломаттар елімізде орын алатын тарихи оқиғаға қызығушылық танытты.
Кездесуге қатысушылар өздерін қызықтырған сұрақтарды Орталық референдум комиссиясының басшылығына қоюға және алдағы дауыс беру тақырыбын мазмұнды талқылауға мүмкіндік алды.
Н.Әбдіров осыған байланысты дипкорпусқа "шет елдердің сайлау органдарымен тығыз байланыс орнатуға, сайлау мен референдум саласында тәжірибе алмасуға ұдайы жәрдемдескені үшін" алғыс айтты.
СІМ және ОРК басшыларымен кездесуге 70-тен астам шетелдік дипломат, оның ішінде 41 елші, 10 уақытша сенімді өкіл және 3 халықаралық ұйым өкілдіктерінің басшылары қатысты.
Сонымен қатар іс-шараға Қазақстанның елшілері мен ҚР шет елдердегі мекемелерінің басшылары онлайн қатысты.
Естеріңізге сала кетейік, дауыс беру күні шетелде жүрген қазақстандықтар әлемнің 52 еліндегі ҚР дипломатиялық өкілдіктері жанынан ашылған 65 сайлау учаскелерінің бірінде референдумға қатыса алады.
ҚҰРМЕТТІ РЕФЕРЕНДУМҒА ҚАТЫСУШЫ!
Егер Сіз дауыс беру күні 18 жасқа толған және белсенді сайлау құқығына ие Қазақстан Республикасының азаматы болсаңыз, Сіздің 2022 жылғы 5 маусымға тағайындалған Қазақстан Республикасының Конституциясына түзетулер бойынша республикалық референдумға қатысуыңызға құқықтық негіз бар.
Сіздің республикалық референдумға қатысу құқығы бар азаматтардың тізімдеріне енгізілуіңіз референдумға қатысу конституциялық құқығыңыздың іске асырылу кепілі болып табылады.
Жергілікті атқарушы органдар (әкімдіктер) тізімдерді Сіздің дауыс беруге арналған нақты учаскенің аумағындағы тұрғылықты жеріңіз бойынша тұрақты тіркелуіңіздің негізінде жасайды.
Уақытша тіркелген азаматтар тізімдерге берілген өтініш негізінде енгізіледі.
Дауыс беруге арналған учаскелер тиісті әкімдердің шешімдерімен құрылады, олардың шекаралары бұқаралық ақпарат құралдарында жарияланады.
Өз учаскеңізді біліп, тізімге енгізілгеніңізді Сіз жергілікті атқарушы органға хабарласып, тексере аласыз.
Тізімде болмаған жағдайда, Сіз әкімдікке тиісті өтініш беруге құқылысыз.
2022 жылғы 20 мамырдан бастап өз учаскеңізде Сізге республикалық референдумға қатысу құқығы бар азаматтар тізіміндегі өзіңіз туралы деректерді тексеру мүмкіндігі беріледі.
Қандай да бір өзгерістер енгізу қажет болса, Сіз дереу учаскелік референдум комиссиясына жүгіне аласыз.
Баршаңызды азаматтық жауапкершілік танытуға және республикалық референдумға қатысу құқығыңызды іске асыруға шақырамыз!
ӘРКІМНІҢ ДАУЫСЫ МАҢЫЗДЫ!
Орталық референдум комиссиясының
ҮНДЕУІ
ОРК Төрағасы Түркістан облысының Арыс пен Шымкент қалаларында іссапарда болды
Нұрлан Әбдіров өз сапары аясында ағымдағы жылдың 23 мамырында Түркістан облысы Арыс қаласында, сондай-ақ 24 мамырда Шымкент қаласында семинар-кеңестер өткізді, деп хабарлайды Деловой Қазақстан.
Семинарларда референдумға дайындық пен оны өткізу, дауыс беруге арналған учаскелерді материалдық-техникалық жабдықтау жөніндегі әкімдіктер мен аумақтық референдум комиссияларының жұмысы туралы мәселелер қаралды.
Сондай-ақ, "Қазақстан Республикасының Конституциясына өзгерістер мен толықтырулар енгізу туралы" ҚР Заңының жобасы, дауыс беру күні БАҚ өкілдерін тіркеу тәртібі, референдум туралы заңнаманы бұзғаны үшін жауапкершілік мәселелері түсіндірілді.
Семинар-кеңестерге аумақтық референдум комиссияларының мүшелері, жергілікті атқарушы және өкілді органдардың өкілдері, әділет департаментінің, прокуратураның басшылары және БАҚ өкілдері қатысты.
Нұрлан Әбдіров семинар-кеңесте өз кіріспе сөзінде Мемлекет басшысы Қасым-Жомарт Тоқаевтың референдум өткізу туралы бастамасы ағымдағы жылғы 29 сәуірде Қазақстан халқы Ассамблеясының XXXI сессиясында жарияланғанын атап өтті.
Үстіміздегі жылғы 5 мамырда Мемлекет басшысының Жарлығымен 2022 жылғы 5 маусымға Қазақстан Республикасының Конституциясына өзгерістер мен толықтырулар енгізу мәселесі бойынша республикалық референдум тағайындалды.
Осылайша, Конституцияға түзетулерді бүкілхалықтық, яғни қазақстандықтардың өз ықтиярымен дауыс беру жолымен енгізу ұсынылып отыр.
Семинар барысында азаматтарды ақпараттандыру мәселелеріне ерекше көңіл бөлініп, әкімдік өкілдері осы бағытта атқарылған жұмыстар туралы жан-жақты баяндады.
Мәселен, Түркістан облысында республикалық референдум туралы ақпарат және кеңес беретін бірыңғай Call-орталық іске қосылып отыр.
Бірыңғай Саll орталығына хабарласып, республикалық референдумға қатысуға құқығы бар азаматтардың тізімінде өз өзін тексеріп, сондай-ақ учаске нөмірі мен оның мекенжайын нақтылауға болады.
Шымкент қаласында референдум өткізу мәселелері бойынша азаматтардың сұрақтарына жауап беретін Cаll-орталықтар ұйымдастырылып, аптасына 5 күн жұмыс істеп келеді.
2022 жылғы 1 маусымнан бастап Cаll орталықтары аптасына 7 күн, тәулігіне 24 сағат режимге ауыстырылмақ.
"2 GIS" жүйесінде 1 маусымнан бастап мобильді платформалар арқылы "референдум учаскесін іздеу" сервисі қосылады (қазіргі уақытта веб-нұсқасы жұмыс істеуде).
"I-shymkent.kz" сайты арқылы азаматтар өздерін сайттағы дауыс берушілер тізімінде тексеріп алу сервисі жұмыс істейді, Telegram-да "Ishym_bot" сервисі іске қосылған, оның көмегімен әрбір азамат өз ЖСН теру арқылы референдум бойынша өз учаскелерін анықтай алады.
Семинарға қатысушылардан келіп түскен барлық сұрақтарға Орталық референдум комиссиясының өкілдері толыққанды жауап берді.
ОРК Төрағасы "Президенттің Жарлығымен Үкіметке, ОРК орталық мемлекеттік және жергілікті атқарушы органдармен бірлесіп референдум ұйымдастыру мен өткізу бойынша барлық шараларды қабылдау тапсырылды.
Сондықтан референдумды ұйымдастырушылар бұл жұмысқа барынша күш салуы керек.
Дауыс беру күніне екі аптадан аз уақыт қалды.
Референдумды өткізуге байланысты барлық ұйымдастырушылық аспектілерді пысықтау қажет" - деп атап өтті.
Сонымен қатар, Нұрлан Әбдіров инспекциялық тексерумен 15 учаске барды.
Яғни Арыс қаласындағы, Ордабасы ауданы Темірлан ауылындағы, Шымкент қаласының Абай, Әл-Фараби, Қаратау және Еңбекші аудандарындағы учаскелердің дауыс беру күніне дайындығы және қажетті жағдайлар жасау тұрғысынан азаматтардың, оның ішінде мүгедек жандардың дауыс беруілері үшін қолға алынып отырған шаралармен танысты.
Учаскелік комиссия мүшелері дауыс беруге арналған үй-жайды ұйымдастырушылық-техникалық қамтамасыз ету, мүгедектігі бар сайлаушылар үшін қажетті жағдайлар жасау мәселелері туралы баяндады.
Кейбір учаскелерде комиссия мүшелеріне үстелдерінің орналасқан жері және дауыс беруге арналған үй-жайлардағы қоғамдық бірлестіктер өкілдеріне арналған орындар бойынша бірқатар ескертулер берілді.
Нұрлан Әбдіров комиссияларға қоғамдық бірлестіктер, халықаралық байқаушылар мен БАҚ өкілдері дауыс беруді және дауыстарды санау рәсімдерін ұйымдастыру кезінде барлығын кедергісіз көріп отырулары қажеттігін қамтамасыз етуді тапсырды.
Сондай-ақ, учаскелердегі барлық ақпараттық-түсіндіру материалдары референдумға қатысушылардың, оның ішінде мүгедектігі бар адамдардың танысуы үшін қолжетімді және ыңғайлы болуы тиіс екенін тапсырып, "Бұл санаттағы бірде – бір азамат назардан тыс қалмауы тиіс" - деп атап өтті.
Орталық референдум комиссиясы басшылығының ескертулерінен кейін барлық кемшіліктер дереу жойылды.
Сондай-ақ, ОРК Төрағасы учаскелік комиссияларға жоғары тұрған комиссиялар мен уәкілетті органдардың көмегімен барлық мүгедек азаматтарға қоңырау шалып, дауыс беру күні инватакси қызметін ұсынуды, сурдоаудармашыларды тартуды және нашар көретін және зағип азаматтардың дауыс беруі үшін трафареттердің міндетті түрде болуын қамтамасыз етуді тапсырды.
Учаскелік комиссия мүшелерімен кездесу аясында "Дауыс беру күні" атты ойын тәртібін қолдана отырып, комиссия мүшелеріне арналған оқыту тренингі өткізілді.
Тренингтің мақсаты учаскелік референдум комиссиясы мүшелерінің дауыс беру рәсімін игеруі, референдумға қатысу құқығы бар азаматтардың тізімімен, есептен шығару куәліктерімен, азаматтардың, қоғамдық бірлестіктер өкілдерінің ауызша және жазбаша өтініштерімен жұмыс істеудің практикалық дағдыларын игеру.
Кездесу қорытындысы бойынша Нұрлан Әбдіров аумақтық және учаскелік комиссиялардың мүшелеріне бірқатар нақты тапсырмалар беріп, дауыс беру күні референдумды ұйымдастыру мен өткізу қатаң түрде заңнама талаптарына сай жүзеге асырылуы тиіс екенін атап өтті.
Президент билігін бөліп беруде
Автор:QAA.kz
Референдумның өтуіне де санаулы күндер қалды.
Жұрт арасында әлде де түсінбеушіліктер болып жатыр.
Осы орайда қазіргі қолданыстағы заңға референдум арқылы жасалатын өзгерістердің кейбірін оқырмандар назарына ұсынуды жөн көрдік.
ПРЕЗИДЕНТ ӨКІЛЕТТІКТЕРІН ШАМАДАН ТЫС ШОҒЫРЛАНДЫРУДАН БАС ТАРТУ
Мемлекет басшысының өзінің президенттік өкілеттігін атқару кезеңінде саяси партияларға мүшелігіне тыйым салуды белгілеу.
Осылайша, мемлекеттік аппаратты партия құрылымдарымен біріктіру мәселесіне ерекше назар аударылды.
Бұл тыйымға Президенттің кезекті съезде Amanat партиясының төрағалығынан бас тарту ниеті туралы мәлімдемесі түрткі болды.
Мұндай тыйым Орталық сайлау комиссиясының, Есеп комитетінің және Конституциялық Кеңестің төрағалары мен мүшелеріне де қатысты болатынын атап өткен жөн.
Бұл жаңалық барлық мемлекеттік аппараттың жұмысына оң әсер етеді және саяси бәсекелестікті арттыруға ықпал тигізіп, барлық партиялардың бірдей дамуы үшін жағдай жасайды.
Қазақстан Республикасының Конституциясына сәйкес Президент барлық адамның және барлық азаматтың құқықтары мен бостандықтарының кепілі болып табылатынын ескере отырып, Мемлекет басшысы Мемлекет басшысының жақын туыстарының саяси мемлекеттік қызметтерде лауазымдарды, квазимемлекеттік құрылымдарда басшылық лауазымдарды иеленуіне конституциялық деңгейде тыйым салу жөнінде ұсыныс айтты.
Заңнамада жақын туыстарға ата-аналар, балалар, асырап алушылар, асырап алынғандар, ата-анасы бір және ата-анасы бөлек аға-інілері мен апа-сіңлілері, атасы, әжесі, немерелері жатады.
Президенттің Жоғары Сот Кеңесінің құрамын жасақтауға қатысты өкілеттіктері өзгереді.
Конституцияда белгіленген қолданыстағы тәртіпке сәйкес Жоғары Сот Кеңесінің құрамын, сондай-ақ Конституциялық Кеңестің төрағасын Президент өзі тағайындайды.
Енді Конституциялық Соттың және Жоғары Сот Кеңесінің төрағалары қызметіне кандидатураларды келісу құқығын Парламент Сенатының депутаттарына беру ұсынылды.
Бұл ретте Жоғары Сот Кеңесінің құрамын қалыптастыру заңмен айқындалатын болады.
Мемлекет басшысы Жолдауында Президенттің артық өкілеттіктерін алып тастау және әкімдер мен мәслихаттарға жергілікті жерлерде шешімдер қабылдау кезінде көбірек дербестік беру арқылы "қолдан басқару" тәжірибесінен бас тарту қажеттігін атап өтті.
Осыған байланысты Президенттің облыс, республикалық маңызы бар қалалар әкімдері шығарған актілердің қолданылуын тоқтата тұру немесе олардың күшін жою құқығын, сондай-ақ аудан және ауыл әкімдерінің лауазымдарынан босату құқығын жоюға байланысты өзгерістер жоспарланып отыр.
Президенттің мұндай өкілеттіктері жойылады.
Бұл реформа жергілікті өкілді және атқарушы органдардың күшеюіне және жалпы саяси жаңғыртуға ықпал етуі тиіс.
ЖЕР МЕМЛЕКЕТТЕН ХАЛЫҚҚА ӨТТІ
Қазақстан Республикасының Конституциясында меншік құқығы туралы негізгі, іргелі ережелер бекітілген.
Атап айтқанда Конституцияның 6-бабының 3-тармағында жер және оның қойнауы, су көздері, өсімдіктер мен жануарлар дүниесі, басқа да табиғи ресурстар мемлекет меншігінде ғана екені көрсетілген.
Жер сондай-ақ заңда белгіленген негіздерде, шарттар мен шектерде жеке меншікте де болуы мүмкін.
Жерге жеке меншік құқығы мемлекеттік меншікпен бірдей танылады.
Қазіргі уақытта конституциялық түзетулер топтамасында жерге, оның жер қойнауына және байлығына меншік мәселесі көтерілді.
Ағымдағы жылғы 22 сәуірде Мемлекет басшысы тиісті түзету Конституцияның 6-бабының 3-тармағы мынадай редакциясында қабылданатынын мәлімдеді: "Жер және оның қойнауы, су, өсімдіктер және жануарлар әлемі, басқа да табиғи ресурстар халыққа тиесілі.
Мемлекет халық атынан меншік иелігін жүргізуге құқылы.
Жер, сондай-ақ заңда белгіленген негіздерде, шарттар мен шектерде жеке меншікте де болуы мүмкін".
Конституцияның 1-бабында Қазақстан Республикасы қызметінің түбегейлі принциптерінің бірі бүкіл халықтың игілігін көздейтін экономикалық даму болып табылатыны белгіленген.
Сондықтан Мемлекет басшысы ұсынған халықтың жерге меншігі туралы ереже Қазақстан халқының іргелі және конституциялық құқықтарын қорғауды күшейтуге бағытталған маңызды қадам болып табылады.
ПРЕЗИДЕНТТІҢ БӘРІ БІРДЕЙ БОЛАДЫ
Конституциядан Тұңғыш Президент туралы ережелер алып тасталады.
Өзгерістер Конституцияның келесі баптарына қатысты:
42-бапта Тұңғыш Президенттің Мемлекет басшысы лауазымына екі реттен артық сайлану мүмкіндігі алынып тасталды,
46-бапта: "Қазақстанның Тұңғыш Президентінің мәртебесі мен өкілеттігі Республика Конституциясымен және Конституциялық заңмен айқындалады" деген 4-тармақ алып тасталды,
91-бапта Тұңғыш Президенттің тәуелсіз Қазақстанның Негізін қалаушы ретіндегі ерекше мәртебесін айқындайтын анықтама алып тасталады.
Үміт оты өшпесе екен
Авторы: Кенжеғали ҚОШЫМ-НОҒАЙ, тілші
Елімізде Қазақстан Республикасы Конституциясына енгізілген өзгерістер мен толықтыруларға орай 5 маусымда бүкілхалықтық референдум өткізілгелі жатқандығы баршаға мәлім.
Сол себепті де, үкімет мүшелері, депутаттар жер-жерлерге барып, Ата заңдағы өзгерістер мен референдум мәселесін түсіндіру мақсатында кездесулер өткізіп жатыр.
Сондай кездесулердің бірі ҚР Орталық сайлау комиссиясының мүшесі Сәбила Сапарқызы Мұстафинаның қатысуымен Талғар қаласында өткізілді.
Отырысқа Талғар ауданының әкімі бастаған бір топ мемлекеттік мекеме басшылары және аудандағы сайлау бөлімшелерінің төрағалары қатысты.
Жиынның негізгі мақсаты — Талғар ауданына қарасты сайлау бөлімшелерінің төрағалары мен мүшелеріне референдумды өткізу тәртібі жайында түсіндіру жұмыстарын жүргізу екен.
Осы орайда сөз сөйлеген Сәбила Сапарқызы алдағы рефрендумды өткізу мәселелерін қатысушыларға толықтай талдап, саралап берді.
Талғар ауданының әкімі Қайдар Әлиханұлы Әбдіханов та өз сөзінде аудан бойынша 81 сайлау бөлімшесі бар екенін, аймақта 150 мыңнан астам халық тұратындығын мәлім етті.
Референдумға байланысты жұмыстардың аудан көлемінде тыңғылықты атқарылып жатқандығын да баяндады.
Жуық арада бұл аумақтағы жұмыстар толықтай аяқталатынын сеніммен жеткізді.
Ал аудан прокуроры Бақұстар Қыдырбаев болса, референдумның әділ өтуі қадағаланатындығын айта келе, ережелер мен тәртіп бұзушылықтарға қатысты қарастырылатын заң баптары мен сайлау бөлімшелерінің мүшелерін таныстырып өтті.
Аудандық Әділет департаменті бастығының орынбасары Қайрат Пиләлов Ата заңға енгізілген өзгерістер мен толықтыруларға біршама тоқталып, “бұл негізгі заң әділетті қоғам орнатуға бағытталған” деген өз пікірін білдірді.
Жиын соңына қарай тұрғындар астанадан арнайы келген қонаққа көкейіндегі сауалын қойды.
Көпшілік, әсіресе, біраздан бері әлеуметтік желіде қызу талқыланып жатқан ресми тілдің статусына қатысты сұрақтың жауабын естігісі келген:
"Президентіміз Қасым-Жомарт Тоқаев бұдан былай үкімет ел-жұртты еститін үкімет болады деп мәлімдеп еді.
Референдумға өзгерістер мен толықтырулар енгізу басталғалы бері әлеуметтік желілерде Ата заңымыздың 7-бабындағы 2-тармақты, яғни ресми тілдің статусын алып тастау жөнінде көпшілік жұрт өз талаптарын қойып жатыр.
Халықтың осы талаптарын еститін үкімет естіді ме?
Естісе, қандай шара жасалмақ?" - деген сауалын Әділет департаменті бастығының орынбасары Қайрат Пиләлов мырза мен ҚР Орталық сайлау комиссиясы мүшесі Сәбила Сапарқызы ханымға жолдады.
Сауалға Қайрат мырза: "Еститін үкімет естіп отыр.
Халықтың талап-тілегіне алдағы уақытта жауап та беріп қалар деген сенімдемін" деп жауап берді.
Осы жауапты Сәбила ханым да жеткілікті болар деп ойласа керек, артық ауыз сөз айтпады.
Әйтсе де, сауал жолдағандар Қайрат мырзаның берген жауабын қанағат тұтып, “үміт оты өшпесе екен” деген тілекпен тарасты.
ТҮРКІСТАН: Референдум саяси теңдікке жетудің ең биік сатысы
Авторы: Қалыйма Жантөреева, "AMANAT" партиясы Түркістан облыстық филиалы атқарушы хатшысының орынбасары.
ERNUR.KZ.
Бүкіл қазақстандықтарды дүрліктірген Қаңтар оқиғасы еліміздің әлеуметтік саласында ғана емес, саяси жүйесінде де олқылықтар орын алып отырғанын көрсетті.
Мемлекет Басшысы Қасым-Жомарт Кемелұлы Тоқаев телеарналарға сұхбаттар беріп, Үндеу де жасады.
Халықтың алдына барлық мәселені жайып салды, елден ұсыныстар күтті.
Халықпен кері байланыс орнатудың нақты қадамдарына барды.
Барлық ұсыныстар мен пікірлерді електен өткізіп барып, Жолдауын жариялады.
Бұл Жолдаудың бағыты-барлық салада қоғамның бүкіл санаттарының тепе-теңдігін сақтай отырып, саяси, құқықтық жүйеде әділетті реформа жасау.
Халықтың ойынан шығатын заңнамалық құрылымдық жүйені жетілдіру арқылы ғана Әділетті саяси құқықтық реформа туылатыны түсінікті.
Мемлекет басшысы Қасым-Жомарт Тоқаевтың "Жаңа Қазақстан: Жаңару мен Жаңғыру жолы" Жолдауына талдау жасағанымда ең көп кездесетін сөздер мемлекет 67 рет, қоғам 55 рет, еліміз 45 рет, заң 44 рет, сайлау 40 рет, Қазақстан, адам, саяси сөздері 39 реттен, жүйе 35 рет қайталанады.
Бұл сөздер-негізгі нысананы анықтайтын құлып ашар сөздер.
Мемлекет басшысының айтқысы келгені мемлекет пен қоғамның арасындағы байланысты жақсарту, қоғамның үнін билікке жеткізіп, елімізде заңның үстемдігін қамтамасыз ету арқылы сайлау жүйесіне өзгеріс ендіру.
Демек, Қазақстанда адам құқықтарын қорғау мақсатында саяси жүйе де жаңғыратын болады деген тұжырымды елге жеткізгені.
Осы уақытқа дейін 1995 жылғы Ата заңымыз бүкілхалықтық референдум арқылы дүниеге келсе, содан бері уақыт талабына сәйкес, Ата заңымыздың 64 бабына қатысты, 1998, 2007, 2011, 2017, 2019 жылдарда бес рет өзгерістер мен толықтырулар енгізіліпті.
Бұл заңдылық.
Заман өзгереді, заң өзгереді деген аталы сөздің түйіні, жауабы.
Оның үстіне біздің мемлекетіміз басқа батыс,шығыс елдерімен салыстырғанда анағұрлым жас мемлекет.
Қолданыстағы Конституциямыздың 33 бабына өзгеріс енгізілуі туралы мәселе өте ауқымды болғанын ескере отырып, Мемлекет Басшысы Республикалық Референдум туралы заңның 18 бабына сәйкес, референдум тағайындау туралы Жарлыққа қол қойды.
Республикалық референдум туралы заң IV-тараудан,37 баптан тұрады.
Конституциялық реформалар стратегиялық болғандықтан халықтың қолдауы аса қажет.
Референдум дауыс берудің ең демократиялық түрі әрі тікелей халықтың еркін білдіреді,ел пікірімен санасудың ең жоғарғы сатысы.
Референдум арқылы ұсынылып отырған Конституциямыздың нұсқасында ешқандай бір тармақта, не бапта Президенттің өкілеттігіне артықшылық көрсетілмеген,қайта Суперпрезиденттік басқарудан біртіндеп көшіп ықпалды Парламент мәртебесін көтеру, және Президенттің жақын туыстарына саяси лауазым иеленуге тыйым салыну жөнінде әділдік сипат бар.
Сайлау жұйесінде аралас жүйенің ұсынылуы ел арасында қызықшылық тудыруда.
Ұсынылып отырған нұсқада "Кеңес" сөзі "Сот" сөзімен ауыстырылған.
Ал, VII бөлімде Конституциялық сот құрылымы туралы толықтыру бар.
Конституциялық сотқа жүгіну құқына Бас Прокурор және Адам құқығы жөніндегі уәкіл ие болады.
Сондай-ақ, 83 бапта Адам құқығы жөніндегі уәкілдің мәртебесі конституциялық заңмен айқындалады.
Жұртшылықты қызықтыратын бір мәселе - Жер мәселесі.
Қолданыстағы Конституцияның 6-шы бабы 3-тармағында "жер мен оның қойнауы,су көздері,өсімдіктер мен жануарлар дүниесі,басқа табиғи ресурстар мемлекет меншігінде" болса, ұсынылатын нұсқада "жер мен оның қойнауы, су көздері,өсімдіктер мен жануарлар дүниесі,басқа табиғи ресурстар халыққа тиесілі.
Мемлекет халық атынан меншік иелігін жүргізуге құқылы.
Жер сондай-ақ заңда белгіленген негіздерде,шарттар мен шектерде жеке меншікте де болуы мүмкін" деп көрсетілген.
Мемлекет басшысы өзі ой елегінен өткізген, елдің пікірін ұстын етіп, қарқынды дамуымызға арналған барлық саланы қамтитын саяси өзгерістерге тола Ата заңымыздың жаңа нұсқасын референдум арқылы қабылдауға ұсынды.
Елдің бірлігі үшін, тыныш тірлігі үшін саяси жұйедегі өзгеістерді таразылап жеті рет өлшеп бір рет кескен демекші референдум арқылы қоғамның барлық санаттарымен санасу,пікір алмасу демократияны көрсетеді.
Референдум ашықтықтың, демократияның, саяси теңдікке жетудің ең биік сатысы.
Құрметті қала тұрғындары!
Өзіңізді сайлаушылар тізімінен тексеруіңізді сұраймыз.
Егер де, референдум күні - 5 маусымда-Сіз қаладан тыс жерге кететін болсаңыз, жақын жердегі кез-келген учаскеде дауыс беру үшін дауыс беру талонын ала аласыз.
Сіздің дауысыңыз маңызды!
Өзіңізді сайлаушылар тізімінен 8/7232/268965 нөміріне қоңырау шалу арқылы немесе келесі сілтеме бойынша өту e-vko.gov.kz
Референдумды бақылауға 13 мемлекеттен 105 байқаушы тіркелді
Еліміздегі шетелдік дипломатиялық миссия өкілдері конституциялық реформалар туралы кеңінен мағлұмат алды.
Сыртқы істер министрлігінде өткен басқосуда референдум комиссиясы өкілдері еліміз үшін маңызды шараның негізгі кезеңдерінен бастап, референдумға қатысуға құқығы бар азаматтар тізімімен таныстырды.
Қазіргі таңда ел бойынша 10 мыңнан астам сайлау учаскесі ашылған.
Референдумды бақылауға төрт халықаралық ұйым мен 13 мемлекеттен 105 байқаушы тіркелген.
Олар Еуропадағы қауіпсіздік және ынтымақтастық ұйымы, Түрік елдері саммиті, ТМД елдері және тағы басқа белді ұйымдар тарапынан келген өкілдер.
Елшілер референдум халықтың болашағына оң өзгерістер әкелеріне сенімді.
Хорхе Урбиола, Қазақстандағы Испания елшісі: 
Референдум өткізудің өзі мемлекетіңіз үшін үлкен бір жетістік.
Алғашқысы 1995 жылы өткен.
Ең маңыздысы, қазір сөзден іске көшу.
Қазақстанға өзгерістер келетін күн алыс емес деп ойлаймын.
Референдумдағы халықаралық байқаушыларды тіркеу 30 мамырға дейін жалғасады
Қазақстанда өтетін референдумға жүзден астам халықаралық байқаушы аккредиттелді.
Бұл туралы Орталық сайлау комиссиясының төрағасы Нұрлан Әбдіров айтты, деп хабарлайды ҚазАқпарат тілшісі.
"Референдумда шетелдік ұйымдар миссиясының халықаралық байқауға қатысуына үлкен мән береміз.
Бұл еліміз үшін маңызды оқиғаға шетелдік серіктестердің де қызығушылығын көрсетеді.
Орталық референдум комиссиясының отырыстарында қаралған алғашқы мәселелердің бірі – халықаралық бақылау институтын ашу болды.
Қазіргі уақытта 100-ден астам бақылаушы аккредиттелді.
Оның ішінде ЕҚЫҰ ДИАҚБ бақылаушылар миссиясының өкілдері де бар", – деді Нұрлан Әбдіров Сыртқы істер министрлігінде өткен жиналыста.
ОСК төрағасы қазіргі уақытта ТМД, ТМД Парламентаралық Ассамблеясы, түркі мемлекеттері ұйымы байқаушыларының миссиялары аккредиттелгенін атап өтті.
"Бүгінде 17 мемлекеттің делегация өкілдері аккредиттелді.
Бұл жұмыс жалғасып жатыр.
Халықаралық байқаушыларды аккредиттеу 30 мамыр күні сағат 18:00-ге дейін жалғасады", – деді Н.Әбдіров.
Сайлау комиссиясының ақпараты бойынша, республикалық референдумға елден тыс учаскелерді қоса алғанда, барлығы 10 012 учаске тартылатын болады.
Тізімге 11 млн 722 мың 536 азамат енгізілді.
20 мамырдан бастап азаматтарға осы тізімдерде өздерін тексеруге мүмкіндік берілді.
5 маусымда Конституцияға өзгерістер мен толықтырулар қабылдау бойынша жалпыұлттық Референдум өтетіні белгілі.
Авторы: Abai.kz
Бұл шараның саяси маңыздылығын насихаттау мақсатында Тобыл-Торғай өңірінде Ақмола, Солтүстік Қазақстан, Павлодар және Қостанай облыстары мәслихаттарының хатшылары мен өңірлік штаб басшыларының көшпелі бас қосуы өтті.
Көшпелі отырысқа облыстың қоғамдық кеңесінің мүшелері, мәслихат депутаттары, кәсіподақтар, ардагерлер ұйымы, саяси партиялар, басқа да үкіметтік емес ұйымдар мен қоғамдық бірлестіктер, бұқаралық ақпарат құралдарының өкілдері қатысты.
Мәжілісті ашқан Қостанай облыстық мәслихатының хатшысы Сайлаубек Ещанов кездесудің мақсаты референдумды қолдау болып табылатындығы және бұндай формат халық билігінің жарқын үлгісі, әрбір қазақстандық өзінің азаматтық ұстанымын білдіре отырып, жаңа Қазақстанды құруға тікелей үлес қосатынына үлгі болатынын атап өтті.
Кездесудің модераторы референдумды қоғамдық қолдау жөніндегі республикалық штабтың және "Қазақстан мәслихаттары депутаттарының бірлестігі" республикалық қоғамдық бірлестігінің төрағасы Төлеубек Мұқашев болды.
Отырысты жалғастыра отырып, Төлеубек Мұқашев "Референдум – халық билігінің жарқын үлгісі, әрбір қазақстандықтың өзінің азаматтық ұстанымын білдіре отырып, жаңа Қазақстанды құруға тікелей үлес қосуының айқын мысалы.
Мемлекет басшысының Жаңа Қазақстанды, референдум өткізумен қатар Екінші республиканы құру туралы идеясының басталуы – тарихи оқиға.
Өйткені, бұл 27 жылдың ішінде өтіп жатқан екінші Референдум.
Бұрын Конституцияға өзгерістер талқыланып, Парламентке енгізілді.
Референдумның тарихи маңызы – бұл жалпы ұлттың тағдырына қатысты мәселелерді халықтың талқылауына шығару, демократияның негіздерін бекіту, оның мемлекеттік билікке тікелей қатысуын қамтамасыз ету".
Павлодар облыстық мәслихатының хатшысы Ернуар Айткенов ақпараттық-түсіндіру жұмыстары басталғаннан бері Павлодар облысының барлық деңгейдегі депутаттары 50 мыңға жуық адамды қамти отырып, 300-ден астам кездесу мен іс-шара өткізгенін баяндады.
Ақмола облысы бойынша референдум жөніндегі өңірлік штаб төрағасы Ерлан Закирьянов өз сөзінде халықпен кездесу кезінде тұрғындар арасында Президент өкілеттігін қысқарту, Парламент пен мәслихаттардың рөлін күшейту, азаматтардың мемлекетті басқаруға қатысуын кеңейту мәселелері ерекше қызығушылық тудыратынын атап өтті.
Референдум өткізу бойынша ел азаматтарының алдына қойылған міндеттерді жүзеге асыру мақсатында "Қазақстан мәслихаттары депутаттарының бірлестігі" республикалық қоғамдық бірлестігінің бастамасымен ел көлемінде және өңірлерде қоғамдық штаб құрылды.
Референдумды қоғамдық қолдау штабының мүшелері Қостанай облысында жүргізіліп жатқан жұмыстар туралы айтып берді.
Халықтың барлық топтарын қамтитын ауқымды іс-шаралар өзгерістерді жаппай қолдаудың дәлелі болып табылады.
Мәслихат депутаттары, зиялы қауым, азаматтық сектор, этномәдени бірлестіктер өкілдері, мәдениет және спорт қайраткерлері, жастар ұйымдары күн сайын қалалар мен аудандарда, еңбек ұжымдарында, шалғайдағы ауылдық елді мекендерде халықпен кездесулер өткізеді, жеке мәселелер бойынша қабылдаулар өткізеді.
Негізгі міндет-әрбір үйге, әрбір тұрғынға ақпараттық түсіндіруді қамтамасыз ету.
Референдум саяси теңдікке жетудің ең биік сатысы
Бүкіл қазақстандықтарды дүрліктірген Қаңтар оқиғасы еліміздің әлеуметтік саласында ғана емес саяси жүйесіңде де олқылықтар орын алып отырғанын  көрсетті.
Мемлекет Басшысы Қасым-Жомарт Кемелұлы Тоқаев телеарналарға сұхбаттар беріп, Үндеу де жасады.
Халықтың алдына барлық мәселені жайып салды, елден ұсыныстар күтті.
Халықпен кері байланыс орнатудың нақты қадамдарына барды.
Барлық ұсыныстар мен пікірлерді електен өткізіп барып, Жолдауын жариялады.
Бұл Жолдаудың бағыты- барлық салада қоғамның бүкіл санаттарының тепе-теңдігін сақтай отырып,  саяси, құқықтық жүйеде әділетті реформа жасау.
Халықтың ойынан шығатын заңнамалық құрылымдық жүйені жетілдіру арқылы ғана Әділетті саяси құқықтық реформа туылатыны түсінікті.
Мемлекет басшысы Қасым-Жомарт Тоқаевтың "Жаңа Қазақстан: Жаңару мен Жаңғыру жолы" Жолдауына талдау жасағанымда  ең көп кездесетін сөздер мемлекет  67 рет, қоғам 55 рет, еліміз 45 рет,  заң 44 рет,  сайлау 40 рет, Қазақстан, адам, саяси сөздері 39 реттен, жүйе 35 рет қайталанады.
Бұл сөздер- негізгі нысананы анықтайтын құлып ашар сөздер.
Мемлекет басшысының айтқысы келгені мемлекет пен қоғамның арасындағы байланысты  жақсарту, қоғамның үнін билікке жеткізіп, елімізде заңның үстемдігін қамтамасыз ету арқылы сайлау жүйесіне өзгеріс ендіру.
Демек, Қазақстанда адам құқықтарын қорғау мақсатында саяси жүйе де жаңғыратын болады деген тұжырымды елге жеткізгені.
Осы уақытқа дейін 1995 жылғы Ата заңымыз бүкілхалықтық референдум арқылы дүниеге келсе, содан бері уақыт талабына сәйкес, Ата заңымыздың 64 бабына қатысты, 1998,2007,2011,2017,2019 жылдарда бес рет өзгерістер мен толықтырулар енгізіліпті.
Бұл заңдылық.
Заман өзгереді, заң өзгереді деген аталы сөздің түйіні, жауабы.
Оның үстіне біздің мемлекетіміз басқа батыс,шығыс елдерімен салыстырғанда анағұрлым жас мемлекет.
Қолданыстағы Конституциямыздың 33 бабына өзгеріс енгізілуі туралы мәселе өте ауқымды болғанын ескере отырып, Мемлекет Басшысы Республикалық Референдум туралы заңның 18 бабына сәйкес, референдум тағайындау туралы Жарлыққа қол қойды.
Республикалық референдум туралы заң IV-тараудан,37 баптан тұрады.
Конституциялық реформалар стратегиялық болғандықтан халықтың қолдауы аса қажет.
Референдум дауыс берудің ең демократиялық түрі әрі тікелей халықтың еркін білдіреді,ел пікірімен санасудың ең жоғарғы сатысы.
Референдум арқылы ұсынылып отырған Конституциямыздың нұсқасында ешқандай бір тармақта, не бапта Президенттің өкілеттігіне артықшылық көрсетілмеген,қайта Суперпрезиденттік басқарудан біртіндеп көшіп ықпалды Парламент мәртебесін көтеру, және Президенттің жақын туыстарына саяси лауазым иеленуге тыйым салыну жөнінде әділдік сипат бар.
Сайлау жұйесінде аралас жүйенің ұсынылуы ел арасында қызықшылық тудыруда.
Ұсынылып отырған нұсқада "Кеңес" сөзі "Сот" сөзімен  ауыстырылған.
Ал, VII бөлімде Конституциялық сот  құрылымы туралы толықтыру бар.
Конституциялық сотқа жүгіну құқына Бас Прокурор және Адам құқығы жөніндегі уәкіл ие болады.
Сондай-ақ, 83 бапта Адам құқығы жөніндегі уәкілдің мәртебесі конституциялық заңмен айқындалады.
Жұртшылықты қызықтыратын бір мәселе -Жер мәселесі.
Қолданыстағы Конституцияның 6-шы бабы 3–тармағында "жер мен оның қойнауы,су көздері,өсімдіктер мен жануарлар дүниесі,басқа табиғи ресурстар мемлекет меншігінде" болса , ұсынылатын нұсқада "жер мен оның қойнауы,су көздері,өсімдіктер мен жануарлар дүниесі,басқа табиғи ресурстар халыққа тиесілі.
Мемлекет халық атынан меншік иелігін жүргізуге құқылы.
Жер сондай-ақ заңда белгіленген негіздерде,шарттар мен шектерде жеке меншікте де болуы мүмкін" деп көрсетілген.
Мемлекет басшысы өзі ой елегінен өткізген, елдің пікірін ұстын етіп, қарқынды дамуымызға арналған  барлық саланы қамтитын саяси өзгерістерге тола Ата заңымыздың жаңа нұсқасын референдум арқылы қабылдауға ұсынды.
Елдің бірлігі үшін,тыныш тірлігі үшін саяси жұйедегі өзгеістерді таразылап жеті рет өлшеп бір рет кескен  демекші референдум арқылы қоғамның барлық санаттарымен санасу,пікір алмасу демократияны көрсетеді.
Референдум ашықтықтың,демократияның, саяси теңдікке жетудің ең биік сатысы.
Халықаралық ұйымдардың мәні зор
Авторы: Egemen.kz
Дипломатиялық корпус өкілдеріне арналған брифингте референдумға қатысты мәселелер талқыланды.
Іргелі жиынға Премьер-Министрдің орынбасары – Сыртқы істер министрі Мұхтар Тілеуберді мен Орталық референдум комиссиясының төрағасы Нұрлан Әбдіров қатысты.
Сыртқы істер министрі М.Тілеуберді өз сөзінде кейінгі кезде болып жатқан дағдарыстар мен оқиғаларға, соның ішінде пандемияға, әлемдегі геосаяси жағдай мен оның зардаптарына қарамастан, Қазақстанда реформалар жүргізіліп жатқанын жеткізді.
"Конституцияға енгізілетін түзетулер Мемлекет басшысының 16 наурыздағы халыққа Жолдауында айтқан саяси реформаларын қамтыған.
Олар Қазақстанның саяси жүйесін түбегейлі өзгертуге бағытталған.
Басты мақсат – азаматтардың мемлекеттік басқаруға қатысуын кеңейту және саяси процестерді айтарлықтай демократияландыруды қамтамасыз ету", деді М.Тілеуберді.
Ведомство басшысы Конституцияға өзгеріс енгізу бойынша жұмыс тобы құрылғанын жеткізіп, оның құрамына заңгерлер, тиісті мекемелер басшылары енгенін де атап өтті.
"Ең алдымен, түзетулер суперпрезиденттік басқару моделінен ықпалды Парламенті мен есеп беретін Үкіметі бар президенттік республикаға көшуге бағытталған.
Сондай-ақ реформа биліктің өкілді тармағы мен тежемелік және тепе-теңдік жүйесін айтарлықтай нығайтып, мәслихаттардың тәуелсіздігін арттырады.
Сенат тек Мәжіліс қабылдаған заңдарды мақұлдауға немесе қабылдамауға құқылы.
Яғни, заң қабылдау құқығы Мәжіліске беріледі.
Сонымен қатар Мәжіліс пен облыстық мәслихаттар депутаттарын сайлау барысында мажоритарлы-пропорционалдық моделі қолданылады.
Бұл сайлаушылардың көзқарастары мен пікірлері толық қамтуға мүмкіндік береді.
Бұл сондай-ақ партия құрамында жоқ кандидаттардың Парламентке баруына жол ашады.
Саяси бәсекелестікті арттырып, азаматтардың өздері сайлаған депутаттармен тікелей байланысуына жағдай жасайды.
Мұндай шешімдер көппартиялық жүйені күшейтеді", деді М.Тілеуберді.
Сонымен қатар президенттерге өз өкілеттіктері кезеңінде саяси партияға мүше болуға тыйым салынатынын жеткізді.
Министрдің айтуынша, бұл норма саяси бәсекелестікті арттырып, барлық партияларының дамуына тең жағдай жасайды.
Бұдан бөлек, Президенттің ең жақын туыстарына квазимемлекеттік секторда саяси лауазымдар мен басқарушылық қызметтерді атқаруға шектеу қойылады.
"Бұл реформалар Жаңа Қазақстанды, Президентіміз атап өткендей, ең алдымен әділетті Қазақстанды құруға бағытталған.
Әсіресе, азаматтардың жеке бастамасына мүмкіндік беріп, әділетті қоғамның іргетасы қаланып, анағұрлым белсенді, серпінді және бәсекеге қабілетті саяси жүйе қалыптасып, төзімді, әртараптандырылған және тең экономика құрылады.
Мақсат – теңсіздік пен кедейлік секілді өмірлік маңызды әлеуметтік және экономикалық мәселелерді шешу.
Қазақстан халқының ұзақ мерзімді әл-ауқатын қамтамасыз ету.
Бұл процесс жеке және әлеуметтік құндылықтар жүйесін де толықтай өзгертуді талап етеді.
Жаңа Қазақстанды құру мемлекеттік басқару моделін жаңғыртуды көздейтін Екінші Республиканы құру тұжырымдамасымен қатар жүреді", деді М.Тілеуберді.
Осы орайда, министр үш негізгі мәселеге назар аударды.
Біріншісі, Қазақстан референдумды ең жақсы демократиялық стандарттар мен қағидаттар бойынша ең әділ және ашық түрде өткізуге міндетті.
"Екіншіден, бұл кең ауқымды реформалар референдумда халқымыз тарапынан қолдау табады деп үміттенеміз.
Қазірдің өзінде сауалдамалар ұсынылған түзетулерді тұрғындардың қолдайтынын, көпшілік қатысатынын көрсетеді.
Әрине, бұл қуантады.
Ең бастысы, біз ұлт ретінде, халықаралық серіктестеріміз күн тәртібіне шығарылған реформаларға қолдау көрсетуін жалғастыра береді деп үміттенеміз.
Қазірдің өзінде 10 халықаралық ұйым мен бірнеше мемлекет өз бақылаушыларын жіберді", деді М.Тілеуберді.
Орталық референдум комиссиясының төрағасы Н.
Әбдіров өз сөзінде халықаралық ұйымдардың еліміздегі саяси ахуалға қызығушылық танытқанына ырзалығын білдірді.
"Негізгі Заңға енгізілген түзетулер еліміз үшін өте маңызды.
Өзгерістер Конституция баптарының үштен біріне қатысты.
Сайлау процесі мен сайлау заңнамасын жаңғыртумен байланысты реформалар ұлттық сайлау жүйесі үшін түйінді мәселелердің бірі.
Бұл реформаларды Президент Қасым-Жомарт Тоқаев биылғы 16 наурыздағы халыққа Жолдауда атап көрсеткен еді", деді Н.Әбдіров.
Спикер сондай-ақ референдумды бақылауға қатысатын халықаралық ұйым миссиясы келуінің мәні зор екенін атап өтті.
Демек еліміз үшін маңызды мәселеге шетелдіктер де қызығушылық танытып отыр.
"Орталық референдум комиссиясының отырыстарында қаралған алғашқы мәселелердің бірі халықаралық байқау институтын ашу болды.
Бүгінгі таңда 100-ден астам байқаушы аккредиттелген.
Оның ішінде ЕҚЫҰ байқаушылар миссиясының өкілдері де бар", деді Н.Әбдіров.
Орталық референдум комиссиясының төрағасы қазіргі уақытта ТМД, ТМД Парламентаралық Ассамблеясы және Түркі мемлекеттері ұйымының байқаушылар миссиялары тіркелгенін жеткізді.
"Бүгінге дейін 17 мемлекет делегацияларының өкілдері аккредиттелген.
Бұл жұмыс жалғасып жатыр.
Халықаралық байқаушыларды тіркеу 30 мамыр күні сағат 18:00-ге дейін жалғасады", деді Н.Әбдіров.
Халық билікке сенуден қалды
Авторы: Азаматхан ӘМІРТАЙ.
Президенттің соңғы бір жылда жасаған істеріне қарасақ, жүйеде бір "жылымық" пайда болғандай көрінеді.
Әрине, сырттай көз тіккенде.
Мәселен, Сайлау заңына бірқатар өзгерістер енгізу, саяси партияларды тіркеу, ұлттық қоғамдық сенім кеңесінің орнына Ұлттық құрылтай құру, үкіметті жаңарту, Ата заңға өзгерістер енгізу үшін референдум жасау т.б.
Иә, бір қарағанда елде саяси реформа басталып кеткендей әсерде қаласың.
Бірақ зерттеп, зерделей қарасаң "баяғы жартас – сол жартас" екеніне көз жеткізесің.
Үкімет өзгерді, бірақ баяғы кадрлар орнын сақтап қалды.
Олар экономиканың ешқандай саласында реформа жасамады.
Керісінше, тұтыну тауарлары аспандап кетті.
Халық қиналды.
Ұлтық құрылтай құрғаннан елге тиер пайдасы бар ма?
"Күлтөбенің басында күнде жиын" қылғаннан гөрі, экономикада, саясатта нақты істер қажет емес пе?
Құр сөзден қуырдақ қуырғанға тойдық емес пе?
Ата заңдағы 33-бапқа өзгеріс енгізбек екенбіз.
Сол референдумға 16,4 миллиард тенге бөлінген.
Дұрысы, Ата заңды жаңадан жаза салған тиімді болар ма еді…
"Саяси партиялардың тіркелуіне жеңілдік жасадық" деді.
Бірақ әлі бір де бір партия тіркелген жоқ.
Қысқасы, халық ненің дұрыс, ненің бұрыс екенін түсінуден қалды.
Жап-жақсы әңгімелер айтылуда, бірақ ешқайсысы жүзеге асып жатқан жоқ.
Негізі халық қолдасын десе, билік сөзден гөрі, іске көшкені жөн-ау.
Әйтпесе тағы бір әлеуметтік жарылыс болуы әбден мүмкін.
Түркістан: қр рәміздерінің 30 жылдығы таңбалы тас маңында ерекше аталып өтті
Түркістан облысында 5 маусымда өтетін референдумды насихаттау және Ата Заңға енгізілетін өзгерістерді түсіндіру жұмыстары ерекше әрі түрлі форматта өтіп жатыр.
"Amanat" партиясының Түркістан облыстық филиалы жанынан құрылған қоғамдық штаб мүшелері әдеттегідей мәжіліс залдарындағы жиналыстарға емес, халық жиі шоғырланған орындарға тікелей барып, диалог орнатты.
Бұған дейін штаб өкілдері малшылармен, ауыл тұрғындарымен, тракторшылармен, диқандармен, базардағы сатушылармен, көше сыпырушылармен, ауыл шаруашылығы саласының өкілдерімен, мұғалімдермен, дәрігерлермен, ақсақалдармен және басқа да сала өкілдерімен жүздесті.
Жылыжайларда, егістік басында, ашық аспан астында келелі пікір алмасулар өткізілді.
Осы кездесулерде тұрғындар тарапынан 980-нен астам түрлі өтініш ұсыныстар түсті.
Оның бәрі бақылауға алынып, бірқатары шешімін тауып жатыр.
Штаб құрамына 400-ден астам адам енгізілген.
Олардың арасында қоғам және партия белсенділері, фракция мүшелері, зиялы қауым, БАҚ және түрлі сала өкілдері бар.
Сонымен бірге республикалық штаб мүшелері де өңірге келіп, халықпен кездесуде.
Жалпы Түркістан облысында 1,1 млн. сайлаушы, 900-ден астам сайлау учаскесі бар.
Сайлаушылардың саны жөнінен өңір республикада алдыңғы орында.
Бұған дейін партия филиалы жанынан құрылған қоғамдық штаб мүшелері 600-дей кездесу өткізіп, елді мекендерді аралап шықты.
Бір ерекшелігі, облыстағы үгіт-насихат және түсіндіру жұмыстары ерекше әрі түрлі форматта ұйымдастырылған.
Мақсат – халықты мейлінше көбірек қамту.
"Amanat" партиясының Түркістан облыстық филиалының атқарушы хатшысы Бейсен Тәжібаевтің айтуынша, елдің саяси өзгерістерге ықыласы жақсы.
Партия басшылығы тарапынан берілген тапсырмалар мен жоспарлар жүзеге асып жатыр.
Партия филиалы жанынан құралған қоғамдық штаб бүкіл елді аудан, қаланы, елді мекендерді аралап жатыр.
Кездесулерде елге Ата Заңға енгізілетін маңызды өзгерістер, референдумның мән-мағынасы кеңінен түсіндірілуде.
263 фракция мүшесі мен Парламент Мәжілісінің 4 депутаты, жалпы 400-ден астам азамат елге түсіндіру жұмыстарын жүргізді.
Ерекше форматтар таңдалып, еркін сұхбаттар өтті.
Алдағы уақытта өңір жұртшылығы референдумда белсенділік танытады деген сенім мол, – дейді ол.
Референдум 2022: "Хабар" арнасы телемарафон ұсынады
"Хабар" арнасы республикалық референдум туралы өзекті сұрақтар мен халықты толғандырып жүрген маңызды сауалдар талқыланатын арнайы телемарафон ұсынады.
Арнайы жоба 3 маусым күні 10.00-ден бастап 20.00-ге дейін тікелей эфирде көрсетіледі.
Іс-шараға саясаткерлер мен сарапшылар, депутаттар мен қоғам қайраткерлері, мәдениет және спорт қайраткерлері мен ҚР Орталық сайлау комиссиясының өкілдері қатысады.
Телемарафон аясында көрермендер дауыс беру туралы сұрақтарға толық жауап ала алады.
Телемарафонды Денис Кривошеев, Айгүл Мүкей, Дархан Әбдуахит және Ләйлә Сұлтанқызы жүргізеді.
Естеріңізге сала кетейік, 5 маусымда Қазақстанда Конституцияға түзетулер бойынша референдум өтеді.
Референдум әрбір азаматтың Қазақстанның болашағын айқындайтын тарихи оқиғаға қатысуына мүмкіндік береді.
Референдум: 52 шет мемлекетте 65 учаскелік комиссия құрылды
Авторы: Нұрсұлу Қасым
Конституцияға өзгерістер мен толықтырулар енгізу жөніндегі референдумға шетелде жүрген отандастарымыз да қатыса алады.
Ол үшін 52 шет мемлекетте 65 учаскелік комиссия құрылды.
Қазақстанның дипломатиялық өкілдіктері ресми сайттары, әлеуметтік желілеріндегі парақшалары және SMS хабарлама арқылы ел азаматтарына референдум жайлы толық ақпарат таратуда.
Оқу, жұмыс бабымен шетелде жүрген қазақстандықтар 5 маусым күні таңғы 07:00-ден кешкі сағат 20:00-ге дейін сол елдегі елшіліктер мен консулдықтарға барып, дауыс бере алады.
Рысбек Әлібеков, ҚР Франциядағы елшілігі жанындағы №246 сайлау учаскесі комиссиясының төрағасы:
Консулдық тіркеуде 130-ға жуық дауыс бере алатын Қазақстан азаматтары тіркелген.
Одан басқа дәл сол кезеңде Парижде Еуропа қазақтарының құрылтайы жоспарланып отыр.
Сондықтан референдумда дауыс береміз деп қызығушылық танытып отырған қазақстандықтардың саны көбеюде.
Мұрат Сейітов, ҚР Испаниядағы елшілігі жанындағы №270 сайлау учаскесі комиссиясының төрағасы:
Осы референдумға қатысумен Қазақстанның болашағына тікелей үлес қоса алатындықтан азаматтарымыз басым қызығушылық білдіріп отыр.
Осыған орай Испанияда 120 шақты сайлаушылар келе жатқан референдумға қатысуды жоспарлап отыр.
Неліктен референдумға қатысу маңызды?
Алуа Жолдыбалина, ҚР Президенті жанындағы ҚСЗИ директорының орынбасары:
Референдум - халық пен мемлекет үшін маңызды процес.
Халық арасында неге референдум болайын деп жатыр сұрақ бар.
Осы орайда сайлау мен референдумның айырмашылығына тоқтала кетсек, негізі екеуі ұқсас процес, екеуінде де халық қатысады.
Бірақ референдумда кез келген мәселе күн тәртібіне шыға бермейді.
Онда жиі шығатын мәселе конституциялық өзгеріс, екінші мәселе Президенттің өкілеттігін ұзартуға байланысты өткізеді және үшіншіден тәуелсіздікке қатысты, яғни кез келген мемлекет белгілі одаққа мүше болады немесе одан шыққан кезде референдум өткізеді.
Демек, халық үшін маңызды тақырыптар референдум арқылы шешімін табады.
Референдум Қазақстандағы саяси дағдарысты еңсере ала ма?
Авторы: Дәнеш Ұзақ.
30 жылдық тарихында Конституциясы 5 мәрте өзгерген Қазақстан Республикасының халқы 5 маусымда үшінші мәрте конституциялық өзгерістер туралы референдумға қатыспақ.
Болжам бойынша 98 баптың үштен біріне өзгертулер мен толықтырулар енуі мүмкін.
Ал саяси сарапшылар не дейді?
7kun.kz тілшісі белгілі саясаттанушы мамандардың пікірін білген еді.
Пікірлер әр қилы.
Конституцияға енетін өзгерістер ішінде президент Назарбаевтың барлық мәртебесін алып тастау, президенттің кей құзіретін шектеу, Парламент депутаттарының санын азайту, Мәжіліс депутаттарын сайлауға пропорционалды және мажоритарлы жүйені енгізу, Конституциялық сот құру, өлім жазасын алып тастау секілді ұсыныстар бар.
Реформа авторлары бұл референдум Қазақстандағы суперпрезиденттік жүйені өзгерту жолындағы бетбұрыс ретінде атайды.
Дегенмен қоғамда референдумға қатысты күмән мен сенімсіздік те бар.
Бірқатар қоғам белсендісі конституциялық реформаға "Қаңтар оқиғасы" кезінде шеруге шыққандар көтерген сайлау, партиялар туралы заңдарды өзгерту, жер, тіл мәселесіне қатысты талаптарының ескерілмей қалғанына назар аударады.
Мәселен, Дос Көшім "асығыс өтіп жатқан референдум нәтижесіндегі конституциялық реформа жай ғана косметикалық өзгеріс болып қалатынына" сенімді.
Суперпрезиденттік жүйені түбегейлі ауыстыруға бұл реформа қауқарсыз деп санайды.
"Конституциялық референдум жариялардың алдында Парламентте арнайы қоғамдық комиссия құрып Конституцияда қандай баптарды қалай өзгертеміз деп ашық талқылау жасауы керек еді.
Ол жасалмады.
Екіншіден, осы талқыланған сұрақтарды қоғамның талқысына салып, қоғамның пікірін білуі керек еді.
Ол да жасалмады.
Бұл ашық талқылау бірнеше айға созылуы тиіс еді.
"Жаңа Қазақстанның" тұрғындарына референдумда 30-дан астам өзгеріске бір ақ ауыз сөзбен "иә" немесе "жоқ" деп жауап беру таңдауын ғана қалдырды", — дейді Дос Көшім.
Мәжіліс депутаты Ерлан Сайыров референдум, керісінше, "Жаңа Қазақстанды" құрудың нағыз көрінісі болатынына сенімді.
Оған мысал ретінде ауыл әкімдерін сайлау, кей мәселе бойынша Парламент Мәжілісінің құзіретін күшейту туралы өзгерістерді алға тартады.
Әлеуметтік желідегі парақшасында ол бір ғана "Жер, жер қойнауы, табиғат ресурстары халық меншігі" деген Конституцияның жаңа постулаты жер асты ресурстарынан халықтың пайда табуына, әлеуметтік-тұрмыстық мәселесін шешуіне, жер қойнауы байлығын пайдалануда әлеуметтік әділет принципінің жүзеге асуына кепілдік беретінін айтады.
Депутат Сайыровтың сөзін қысқа қайырсақ, конституциялық реформа шалғай өңірдегі жолды жөндеу, аурухана мен мектеп салу, бағаны реттеу сияқты елдің сұрағына жауап бермек.
Конституциялық реформа расымен де елде саяси, әлеуметтік-экономикалық, қоғамдық тұрғыда өзгеріс әкеле ме?
Саясаттанушы Шалқар Нұрсейіт 5 маусымнан кейін Қазақстанда ештеңе өзгермесіне сенімді.
Оның сөзінше, Конституцияға ұсынылған өзгеріс қазіргі суперпрезиденттік жүйені түбегейлі өзгертуге қауқарсыз.
Ол керісінше, референдумнан кейін елде жағымсыз фактор күшейе ме деп алаңдайды.
"Бұл жерде мен Тоқаев пен Назарбаевтың арасындағы конфронтацияны көріп отырмын.
Елдегі саяси дағдарыс одан әрі ушығады деп ойлаймын.
Өйткені саяси жүйеде еш өзгеріс болмайды.
Қазір Қазақстандағы барлық саладағы тоқырау саяси жүйемен тікелей байланысты.
Саяси өмірде өзгеріс болмаған соң экономикалық, қоғамдық тұрғыда өзгеріс болмайды.
Меніңше қазіргі билік сол бұрынғы жүйені сақтап қалу үшін осылай едел-жедел референдум жасауға ұмтылуда.
Ал бұл асығыстықтың астарында алдағы президент бәлки парламент сайлауын өткізуге дайындық болып жатыр деп санаймын.
Референдум арқылы президент Тоқаевтың саяси технологтары "Қаңтар оқиғасынан" кейін Тоқаев елдің талабын ескеріп өзгеріс енгізіп жатыр деген ой қалыптастырғысы келеді.
Бірақ бұл, қайталап айтамын, жай ғана косметикалық өзгерістер ғана", — дейді саясаттанушы Шалқар Нұрсейіт.
Конституциялық референдумның ар жағында жаңа сайлауға деген дайындық жатыр деген пікірді Дос Көшім де құптайды.
Айналып келгенде асығыс жасалған референдум тек азғантай топтың саясаттағы үлкен ойынының нәтижесі болып қала ма?
Референдум сарапшылар айтқандай ел күткен өзгеріс әкелмесе, "Қаңтар қырғынынан" кейін билікке күшейген қыжыл ушығып кетпей ме?
Сұрақтың сұрағы бұл!
Сенаторлар саяси шараның маңызын түсіндіруде
Авторы: Айнұр БАТТАЛОВА
Қазақстан Республикасы Парламенті Сенатының депутаттары Мұрат Бақтиярұлы және Ақмарал Әлназарова өңірге арнайы келіп, референдумның маңызын түсіндіру, ақпараттық жұмыстарды жандандыру мақсатында кездесулер өткізді.
Сенат депутаттары Жалағаш ауданы Аққұм ауылында тұрғындармен кездесу барысында Президент Қасым-Жомарт Тоқаевтың бастамасымен Конституцияға енгізілетін өзгерістер мен толықтыруларға кеңінен тоқталды.
Ата Заңның 33 бабына өзгерістер енгізілетін болады.
Басты мақсат – саяси бәсекелестікке, халықтың елді басқаруына жағдай жасау, конституциялық құқықтарын қорғау тетіктерін күшейту.
Сенаторлар сонымен қатар Бұқарбай батыр ауылының тұрғындарымен де кездесіп, жалпыхалықтық референдум туралы, оның ішінде Конституцияға енгізілетін өзгерістер және күтілетін нәтижелерді кеңінен түсіндіріп, көпшіліктің пікірін тыңдады.
ҚР Парламенті Сенатының депутаттары облыс орталығында да бірқатар мекемелерде болып, еңбек ұжымдарымен, белсенді азаматтармен кездесті.
Атап айтқанда, Мұрат Бақтиярұлы "Қазпошта" АҚ ұжымымен жүздесті.
Референдумның мән-маңызына тоқталды.
Сонымен қатар, ұлтымыз тағдыршешті сәтте тұрғанда ел Президентінің жанына топтасып, жаңа Қазақстан құру идеясын қолдауға және референдумға белсенді қатысуға шақырды.
Референдум әр қазақстандыққа жеке таңдау жасауға мүмкіндік береді.
Мемлекеттің басты құқықтық құжатын тұрғындардың өздері қабылдайды.
Маңызы сонда, дауыс беру арқылы халық өз болашағын өзі шешеді, – деді сенатор.
Қорқыт ата атындағы университетте де ҚР Парламенті Сенатының депутаты Мұрат Бақтиярұлы жалпыхалықтық референдумды қолдау бойынша білім саласының өкілдерімен кездесу өткізді.
Жиында Конституцияға енгізілетін өзгерістер мен толықтырулардың маңызы айтылып, қоғамдағы түйіткілді мәселелер кеңінен қозғалды.
–Мемлекет басшысы наурыз айындағы Жолдауында саяси реформа және экономикалық тұрғыда нақты әрекеттер жүргізілетінін айтты.
Осыған сәйкес, Конституциядағы 98 баптың 33-не өзгеріс енгізіледі.
Өзгерістерді ел жақсы қабылдап жатыр.
Соның ішінде Президенттің 2 реттен артық мерзімге сайланбауы, әкімдерді сайлауда халыққа таңдаудың болуы, мәслихаттарға басымдық берілуі тұрғындарды қуантып отыр.
Әрине, Жер кодексі, Тіл туралы заңға қатысты да ұсыныстар көтеріліп жатыр.
Алайда бізге Ата Заңымызды қабылдау онан жоғары.
Осы бағытта саяси жүйеде үлкен өзгерістер орын алады, – деді Мұрат Бақтиярұлы.
"AMANAT" партиясы облыстық филиалы ғимаратында ҚР Парламенті Сенатының депутаты Ақмарал Әлназарова қоғам өміріне белсенді араласып жүрген әйелдермен кездесті.
Онда еліміздің Конституциясына енгізілетін өзгерістер мен толықтырулар және ел көлемінде өткізілгелі отырған референдумның мән-мағынасы талқыланды, әйелдер қауымына дауыс берудің ережелері мен шарттарын түсіндірді.
Басқосуға қатысқан облыстық штаб мүшелері А.Божанова мен Р.Байназарова референдумның жарқын болашақ пен жаңа өмірге қадам жасайтын маңызды сәт екенін айтып, әйелдер қауымын саяси науқанға белсенді қатысуға үндеді.
Сондай-ақ, А.Әлназарова облыстық мүгедектер қоғамы өкілдерімен де кездесті.
Басқосуда сенатор Мемлекет басшысының Жаңа Қазақстанды құрудағы алға қойған мақсаттарын түсіндіріп, бұл өзгерістерді жүзеге асыруда халықтың ішкі бірлігі мықты болу керектігін атап өтті.
Депутат "Arai City" сауда орталығына келушілермен кездесті.
Тұрғындармен жүздесу барысында жерлестеріне конституциялық реформаның негізгі бағыттары туралы жан-жақты түсіндіріп, маңызды сұрақтарға жауап берді.
Ілгерілеуге үлкен мүмкіндік
Авторы: Бейбіткүл КӘРІМОВА
Мемлекет басшысы Қасым-Жомарт Тоқаев 5 мамырдағы Жарлығымен еліміздің Ата Заңына түзетулер топтамасын бүкілхалықтық дауыс беруге шығарды.
Конституцияның 33 бабын қамтитын толықтырулар мен түзетулер мемлекеттік модельді кешенді түрде өзгертудің тұжырымдамалық негізі іспеттес.
Басты мақсат – қоғам мен мемлекеттің өзара іс-қимыл форматтарын жаңарту.
Кезеңі өткеннен бас тарту – қай қоғамның да өркениет өрісіне ілгерілеуінің іргетасы десек, қателеспейміз.
Қазақстанның конституциялық құрылымын жүйелі трансформациялаудың ролі мен маңызы өте зор.
Бұл жерде оның жауапкершілігінің де салмағын есте ұстауымыз қажет.
Конституцияға енгізілетін өзгерістерді Әділетті Қазақстан ұстанымының бастамасы деуге толық негіз бар.
Ықпалды Парламенттің, халық сайлаған мәслихаттардың, адамдарға есеп беретін үкіметтің жұмыс істеуі үшін тиімді тетіктерді іске қоспақ.
Президенттің барлық саяси күштер мен партиялардан дербестігін бекітуі – саяси плюрализм мен бәсекелі демократиялық ортаны дамыту үшін қажетті жағдайлар қалыптастыратыны да күмәнсіз.
Сайлау жүйесін аралас пропорционалды-мажоритарлық модельге көшіру негізінде жетілдіру, партиялық жүйені дамыту, Мәжіліс депутаттарын бір мандатты округ жүйесі бойынша сайлау, облыс әкімдерін баламалы негізде мәслихат депутаттарының келісімімен тағайындау тетіктерін енгізу нақты жаңа саяси үлгіге көшуге жол ашпақ.
Бұдан бөлек, құқық қорғау саласы бойынша маңызды өзгерістер енгізіледі.
Конституциялық соттың құрылуы, ең алдымен, азаматтардың әділет саласына деген сенімін едәуір нығайтатыны сөзсіз.
Екіншіден, кез келген азамат бере алатын жеке конституциялық шағым институтын енгізу ғана мемлекеттегі барлық үш биліктің іс-әрекеттерінің конституциялылығын бақылауды жалғыз, орталық соттың қолына береді.
Үшіншіден, жеке конституциялық шағым белгілі бір талапкердің құқықтарын қорғаумен қатар Конституцияның үстемдігін қадағалау қызметін атқарады.
Сонымен қатар, Ата Заңмен Адам құқықтары жөніндегі уәкілдің, яғни омбудсменнің мәртебесі айқындалады.
Елімізде өлім жазасы мүлде жойылады.
Келесі үлкен саяси маңызға ие жаңашылдық – жерге меншік мәселесі.
Қолданыстағы Конституцияның 6-бабының 3-тармағында жер және оның қойнауы, су, өсімдіктер мен жануарлар дүниесі, басқа да табиғи ресурстар мемлекет меншігінде делінген.
Мемлекет басшысы Конституциялық түзетулер пакетінде бұл ресурстардың халыққа тиесілі екенін бекітетін ереже ұсынып отыр.
Жердің байлығын халықтың меншігіне мәңгілік шегендейтін осынау норма қабылдана қалса, Алаш идеясының, Алаш ардақтыларының ұрпаққа қалдырған ғасырлық аманатының нақты жүзеге асқанының көрінісі болып табылатыны хақ.
Бүгінгі бастамалардың лейтмотиві – халықтың елді басқаруға қатысуын кеңейту.
Бірден айтуымыз керек, бұл қадамның бірлігі божыраған елдің тізгінін қолына алған Әз Тәукенің Қазақ даласында бұрын қолданылып келген заңдарды жаңа жағдайға сай өзгерту реформасымен үндесіп жатқандай көрінетіні де рас.
Ұлы реформатордың өз заманында толықтырылып, бір жүйеге келтірілген ережелер жүйесі "Жеті жарғы" заңын қабылдау, мемлекеттік басқару жүйесіне қарапайым халықты тарту, т.б. жаңашыл өзгерістерді енгізу, ішкі бірлікті бекемдеу, сыртқы саясатты білгірлікпен жүргізу арқылы ел жадында жатталып қалған "алтын ғасыр" дәуірін орнатқаны белгілі.
Алдымызда мемлекетіміздің жаңа даму жолдары мен мүмкіндіктерін ашуға бағытталған ауқымды жұмыстарды мемлекет пен қоғам болып атқару міндеті тұр.
Осындай сенім мен парыз салмағын отанымыздың жарқын болашағы үшін түбегейлі реформаларды қолға алған Қасым-Жомарт Кемелұлы да халқымен бірге көтермек.
Осы ретте Президентіміздің қасына барша қазақстандықтардың топтасуы аса маңызды.
Халқымыздың алдындағы перзенттік парызын адал атқарған Дінмұхаммед Қонаев: "Сенім – құдіретті күш: тауды да қозғайды" деп бекер айтпаса керек.
Әлемде референдум халықтың пікірін ескеруге бағытталған бірегей тетік ретінде танымал.
Мемлекет басшысының Конституцияға ұсынылатын түзетулерді референдумға шығару туралы шешімі қоғамның әртүрлі топтарында қызу талқылануда.
Еліміздің жаңғыруы мен демократиялық бағытта дамуы, республика экономикасының алға басуы, қордаланған әлеуметтік мәселелердің тиімді шешімін табуы референдумның нәтижесіне тікелей байланысты.
Сондықтан, барша қазақстандықтарды белсенді азаматтық ұстаным танытып, дауыс беруге белсенді қатысуға шақырамын.
Негізгі заңның үштен бір бөлігі жаңартылады.
референдумның маңызы неде?
2022 жылғы 5 маусымда Қазақстан Республикасының Президенті Қ.Тоқаевтың Жарлығына сәйкес елімізде Конституцияға өзгерістер енгізу туралы жалпы республикалық референдум өтеді.
Бүкілхалықтық дауыс беру арқылы Конституцияны өзгерту халықтың ерік білдіруінің көрінісі болады, әрбір азамат елді демократияландыру және Жаңа Қазақстанды құру бағытын нығайту үшін ел тағдырын шешуге тікелей қатыса алады.
Қазақстан түбегейлі өзгерістер жолына түсті, заң үстемдігі мен азаматтардың мүдделерін, құқықтары мен бостандықтарын қорғауды даусыз басымдық деп жариялады.
Қоғамды демократияландыру жолындағы басты міндет – демократиялық реформаларды одан әрі ілгерілету, елдің табысты саяси, әлеуметтік-экономикалық және мәдени дамуы үшін Конституцияны жетілдіру болып табылады.
Қазақстан Республикасының Конституциясы – ұлттық саяси-құқықтық жүйенің өзегі, елдің мемлекеттілігі мен егемендігінің құқықтық негізі, заңдылық пен құқық тәртібі, барлық заңнама, құқық қолдану практикасы, сондай-ақ, мемлекеттік-құқықтық қайта құру және елді дамыту процесі негізделетін іргетасы болып табылады.
Дегенмен, бұл саяси және құқықтық құжаттың жекелеген нормалары уақыт сынына ұшырап мемлекетте болып жатқан кез келген түбегейлі өзгерістерге, қоғамдық талаптарға сәйкес келмеуі мүмкін.
Сондықтан конституциялық нормаларды өзгерту қажеттілігі туындайды.
Конституцияға ұсынылып отырған өзгерістер қолданыстағы 31 бапқа әсер етеді, толықтырулар екі жаңа баптың енгізілуімен ерекшеленеді.
Олардың негізгілері – Қазақстанның суперпрезиденттік басқару нысанынан түпкілікті бас тарту, Парламент пен мәслихаттардың өкілеттіліктерін күшейтуге көшу, Президенттің туыстарына жоғары мемлекеттік лауазымдарға орналасуға тыйым салу, сайлау жүйесін жетілдіру, құқық қорғау институттарын күшейту, Қазақстан халқына жер мен оның жер қойнауын бекітіп беру, аралас сайлау жүйесі бойынша Парламент Мәжілісінің депутаттық корпусын қалыптастыру, Парламент Сенатында президенттік квотаны қысқарту және басқалар.
Осылайша, 98 баптан тұратын Ата Заңымыздың үштен бір бөлігі жаңартылатын болады.
Жалпы, конституциялық реформа, ең алдымен, бүкіл мемлекеттік модельді кешенді трансформациялауға бағытталған.
Қазақстан Республикасының Конституциясына өзгерістер енгізу туралы шешім қабылдау әрбір қазақстандыққа байланысты.
Сондықтан, 5 маусымда әрбір азаматты сайлау учаскесіне келіп, елдің болашағы үшін дауыс беруге шақырамын.
Бұл біздің әрқайсымыздың мемлекетіміздің дамуы мен өркендеуіне қосқан үлесіміз деп санаймын.
Саясат сахнасына шын жанашырлар шықты ма, әлде шымылдық сыртында басқа біреулер бар ма?
Авторы: Аян Өрібай
Қазақстанда апта сайын жаңадан бір партия құрылып жатыр.
Есімін ел ұмытып кеткені де қайта жаңғыра бастады.
Бұл нені білдіреді?
Жаңа Қазақстан билігі шынында да, демократияға бет бұрып, бастамашыл топтарды партия ретінде тіркей ме?
Жоқ әлде, ала шапқын боп жүргендер Ақорданың ақ батасын алғандар ма?
Құлақ түрсең, сан-саққа жүгірген әңгіме, жауабы жоқ сұрақ көп.
30 жылдан кейін тірілген партия
Күні кеше ғана ақын Олжас Сүлейменов осыдан 30 жылға жуық уақыт бұрын құрылып, кейін ұмыт қалған "Қазақстан халық конгресі" атты партияны жаңғыртатынын жария етті.
Кезінде Мұхтар Шахановпен бірге ашқан партияны бұл күнде ешкім есіне алмайтын.
Алайда жасы 86-ға келген ақын "атқа мініп", жұртты таңғалдырып жатыр.
Бұрын да космопополиттік көзқарасымен ұлтшылдарға ұнай бермейтін ақынға бұл жолы да скептикалық көзқарас танытып жатқандар көп.
Ақынның баспасөз мәслихатында тіл мәселесі жайында "Украина тіл саясатында украин тіліне ғана басымдық бергені түбі ол елді мемлекеттігінен айырды" деген сыңайда сөйлегені дау туғызды.
Оған қоса партияның ашылуын жариялаған баспасөз мәслихатында ақынның оң жағында "Хабар" арнасының бұрынғы басшысы Ерлан Бекхожин мен сол жағында бұрынғы депутат Омархан Өксікбаевтың отырғанын да сыншылар назардан тыс қалдырған жоқ.
Бекхожиннің тұсында Қазақстанның тұңғыш президенті Нұрсұлтан Назарбаев жайлы деректі фильмдердің бір емес, бірнешеуі шыққаны елдің жадында.
Өксікбаев та бұрынғы "Нұр Отанның" белді мүшесі.
Айтпақшы, көпшілік Елбасының есімін Конституциядан біржолата алып тастау бастамасын көтеріп жатқан кезде оларға жақында осы Олжас Сүлейменов те үн қосқан.
Оның бұл сұхбаты партияны ашатыны туралы баспасөз мәслихатын өткізер алдында шыққан.
"Бәрімізге тәуелсіздік автоматты түрде келгенін білеміз.
Ол бұл іске (Назарбаевтың тәуелсіздік алып бергеніне) араласқан жоқ", – деген еді Олжас Сүлейменов.
Әйтсе де 2010 жылы Нұрсұлтан Назарбаев ат үстінде болған кезінде Олжас Сүлейменов оның президенттік құзыретін сайлаусыз 2020 жылға дейін ұзарту туралы референдум болса, қолдап дауыс беретінін мәлімдегені бар-тын.
Оралған Бутя
Олжас Сүлейменовпен қатар партия құратынын белгілі бизнесмен Болат Әбілов жария етті.
Партиясын "Bizdin Tandau" деп атап, арнайы баспасөз мәслихатын ол да ұйымдастырды.
Кезінде қуғындалған Ғалымжан Жақиянов және Мұхтар Әбіләзовпен бірге ҚДТ құрып, кейін бірде Ақ жол, бірде Азат партиясында жүретін ол 2013 жылдан бері саясаттан алыстап кеткен.
Бұл жолы Бутяның белсенділігі бірден қызу талқыға түсті.
Әлеуметтік желілерде Әбіловтың Нығматулиндерге қатысы бары жөнінде болжамдар жазыла бастады.
Бұған өткен жылдың қарашасында Болат Әбіловтің Мәжілістің бұрынғы төрағасы Нұрлан Нығматулиннің бауыры Ерлан Нығматулинмен коньяк сыйласып жатқаны көрсетілген видеоролик себеп болған.
Әлбетте, ол видеодағы қарағандылықтардың ешбірі жарқын кадрлар турасында түсіндірме берген жоқ.
Ерлан Нығматулинмен емен-жарқын қатынасы Болат Әбіловтың "сол кланға" қатысы бар" деген әңгімеге арқау болды.
Бірақ солай екеніне ешкім әлі нақты дәлел ұсынған емес.
Марафоншы депутат
Қазақстан құрылысшылар одағының төрағасы Талғат Ерғалиевтің "Еңбек" деген партия ашатыны да белгілі болды.
Қазақтың жанды жері баспана десек, ең бірінші кезекте осы мәселені реттеймін деген Ерғалиев әзірге уәдені үйіп-төгіп жатыр.
Алайда алдыңғы саяси салмақтыларға қарағанда танымал болмағандықтан, оның қозғалысына қоғам көп назар аударған жоқ.
Бұған дейін Ақ жол партиясының мүшесі болған Талғат Ерғалиев жекеленіп шыға келді.
Әлеуметтік желідегі там-тұмдаған ақпаратты санамағанда Талғат Ерғалиев жайлы көп мәлімет те жоқ.
Құрылыс компанияларын басқарған.
2012-2016 жылдар аралығында Мәжіліс депутат болған.
Бір қызығы, оның "Астана-Марафонда" 42 шақырымды жүгіріп өткен жалғыз депутат деген аты бар екен.
Мұхтар Тайжанның "Жер қорғаны"
Партия құратынын наурызда белгілі қоғам белсендісі Мұхтар Тайжан да жариялады.
Бірақ оппоненттері секілді "Жер қорғаны" партиясын ресми таныстырып, баспасөз мәслихатын ұйымдастырған жоқ.
Таяуда Мұхтар Тайжанның Дубайға барып келгенін сан-саққа жүгірткендер де болды.
"Назарбаевтар әулеті қазір Дубайда шоғырланғандықтан Мұхтар Тайжан солармен келісіп келді-мыс" деген әңгіме тараған.
Қазір белсендінің басты оппоненті болып жүрген Алмасбек Садырбаев Мұхтар Тайжанды "Нұрәлі Әлиевтің адамы" деп айды аспанға шығарған жақында.
Бірақ бұл айыптаулардың бәрін Мұхтар Тайжан күле тыңдап отыр.
Белсенді үлкен әулетке жақын деген ақпаратты жоққа шығарып, "Дубай демалысында ешқандай кездесулер болған емес" деп мәлімдеді.
Белсендінің "Жер қорғаны" деп аталатын партиясының аты айтып тұрғандай Мұхтар Тайжан көбінесе жер мәселесін жиі қозғайды.
Космомониторинг жүйесі дұрыс іске қосылып, жер латифундистерден қайтарылмай жатқандықтан, президенттен алған марапатын Ақордаға қайтаруға бекініп отыр.
Оны сынаушылардың кейбірі "Халық банк" басшысы Үміт Шаяхметованың бауыры болғандықтан, биліктің ұзын арқан, кең тұсауында жүрген адам ретінде де көрсеткісі келеді.
Алайда Мұхтар Тайжанның өзі Үміт Шаяхметовамен араласпайтынын мәлім еткен еді.
Боқаев һәм Әлтаев
Партия құрғысы келетін бастамашыл топтардың кейбіреулерінің басшылары бұған дейін мемлекеттік қызметте болғандықтан, оларға күдікпен қарайтындар бар.
Бұл бағытта әсіресе Санжар Боқаев пен Нұржан Әлтаев сын садағына жиі ілігеді.
Екеуі де бұрын "Нұр Отан" партиясының мүшесі болған.
Боқаевтың кезінде Дариға Назарбаеваның қол астында жұмыс істегенін назарға алады сынаушылар.
Алайда "Namys" басшысы қандай да бір саяси күштерге қатысы барын жоққа шығарып отыр.
Санжар Боқаевтың соңынан қандай сөз ерсе де, утилизациялық алымға байланысты позициясы халықтың көңілінен шыққан секілді.
Үкімет басшысының орынбасары Роман Склярға шүйліккен саясаттағы "жас перінің" абыройы артып келе жатқанын атап өту керек.
Нұржан Әлтаев 2020 жылы ат басын жалт бұрып, бас партияға қарсы шаба жөнелген кезде көпшілік бұл әрекетін түсінбей қалған.
Митингтерінің бірінде "Аллаху акбар" деп айғайлап жүрген видеосын да жұрт қызу талқылап, елдегі діншілдердің лоббисі дегендей де әңгіме таратқан.
Алайда кейінгі сұхбаттарының бірінде Әлтаев "біздің партияда атеистер де бар" деп ақталмақ болды.
Ол да ақырындап электоратын жинап жатыр.
Ал "Алға Қазақстан" партиясын тіркеуге берген бастамашыл топтың құжаттарын билік кері қайтарды.
Жасарал Қуанышәлин билік бұл партияны оңайшылықпен тіркей қоймайды деп санайды.
Алайда айтылған құжаттарды толықтырып, қайта өтінім беретінін айтады.
4 партия ғана өтінім берген
Ulysmedia.kz порталы Әділет министрлігіне сауал жолдап көрген.
Атап айтқанда, 2022 жылдан бастап қанша бастамашыл топ партия құрғысы келетіні туралы өтінім бергенін, олардың қаншасының өтінімін Әділет министрлігі қанағаттандырғанын білгіміз келген.
Әділет министрлігі төмендегі төрт бастамашыл топ партия құру туралы өтінім бергенін хабарлады.
Олар: "Namys" саяси қоғамдық бірлестігі (Санжар Боқаев), "EL Tiregi" қоғамдық бірлестігі (Нұржан Әлтаев), "Байтақ" Халықтық экологиялық партиясы" қоғамдық бірлестігі (Азаматхан Әміртаев), "Қазақстан алға" қоғамдық бірлестігі (Жасарал Куанышалин).
Осылардың ішінде Әділет министрлігіне "Namys" саяси партиясын құру жөнінде 26 сәуірде хабарлама түсіп, сол күні өтініш берушіге құжаттарды тапсырғаны жөнінде растау берілген.
Әзірге Қазақстанда тіркелген бес партия бар.
Олар: Aманат (Адал партиясымен бірге), Ақ жол, Қазақстан демократиялық партиясы, Қазақстан халық партиясы, Жалпы ұлттық социал-демократиялық партиясы.
Адал партиясының Аманатқа қосылғанын бизнесмен Тимур Құлыбаевтың Қасым-Жомарт Тоқаевты қолдайтынының, яғни бұрынғыдай саяси биліктен үміттенбейтінінің белгісі дейді кейбіреулер.
Орыс тілді Ермұхамет Ертісбаев пен экономист Рахым Ошақбаевтың коммунистер қатарына кіруін Кремльдің ықпалымен байланыстыратындар бар.
Партия көп болуы керек
Белгілі саясаткер Ғалымжан Жақиянов елде партиялардың көбеюін қолдап отыр.
Айтуынша, әр адам өз пікірін айта беруі керек.
"Неғұрлым пікір көп болса, соғұрлым жақсы.
Күні ертең Әбіләзов келіп, елімізді көгертеді, не болмаса Әбілов немесе Жәкішев келіп көгертеді дегенге сеніп қалмайық.
Бәрін де тыңдап, көріп, өзің де қозғалуың керек.
Айтарым сол.
Тыңдап отырған азамат қай деңгейде болсын.
Республика немесе қала, ауылында болсын – биліктің маған қатысы жоқ, билік жоғары жақта тұрған біреулер екен, солар қалай шешсе, солай болады деп сеніп қалмасын.
Әр адамның өз тағдыры өз қолында.
Әр адам өз мақсатына жетуге тырысуы керек", - дейді Гиперборей Ютуб-арнасына берген сұхбатында ол.
Ғалымжан Жақияновтың пікірін белгілі саясаттанушы Шалқар Нұрсейітов те қолдайды.
"Егер аталған азаматтар ашық билікке келем десе, олардың Конституциялық құқығы бар.
Талассыз.
Олар саяси алаңға шығып, тіркеліп, билікке келгісі келеді.
Бұл құптарлық іс.
Мен саясаттанушы ретінде саяси плюрализм болғанын қалаймын.
Бізде бір ғана "Аманат" партиясы болғанын мүлде қаламаймын.
Бір ғана "Нұр Отанның", оған дейін коммунистік партияның қаншама жыл басқарғанын көрдік.
Сол себепті ойыншылар, авторлар көбірек болған сайын бізде таңдау көбірек болады.
Кімнің кім екенін сайлау науқанында бағдарламасына, іс-әрекетіне, репутациясына қарап, таңдап алады.
12 млн электорат бәрі ашық әрі әділ өтетін болса, таңдауға санасы жетеді.
Сол себепті қандай партия болмасын біздің территориялық тұтастығымызды қолдайтын болса, күштеп билікті басып алуды, узурпацияны қолдамайтын болса, адам құқығын құндылық деп бағаласа, кез келген партия билікке келуге таласуға құқығы бар", - дейді Шалқар Нұрсейітов.
Саясаттанушы "кімнің артында кім тұр деген сұрақ бәрін қызықтыратын шығар, бірақ өз басым ешқандай конпирологияға сенбеймін" дейді.
Рас, кімнің кім екенін уақыт көрсетеді.
ЖУАЛЫЛЫҚ ЖАСТАР РЕФЕРЕНДУМДЫ ҚОЛДАЙДЫ
Президентіміз ұсынған оң өзгерістер мен реформалардың іске асуына, Жаңа Қазақстанның қалыптасуына үлес қосу – әрқайсымыздың негізгі азаматтық борышымыз.
"AMANAT" партиясы аудандық филиалының жанынан құрылған штаб төрағасы Марат Нарымбеков және штаб мүшесі Мейіржан Телеушов сан түрлі салада белсенді қызмет етіп жүрген ауыл жастарымен кездесу өткізді.
Кездесу барысында Марат Аманғалиұлы
Мемлекеттік басқару жүйесін өзгертіп, елдегі саяси ахуалға жаңа дем беретін Конституциялық референдум – жалпыхалықтық деңгейде алғаш өткізілгелі отыр.
Бұл – "Халық үніне құлақ асатын мемлекет" қағидасының нақты жүзеге асуының дәлелі.
Мажоритарлы сайлау жүйесінің енгізілуі – сайлаушылардың республикалық қана емес, жергілікті жердегі де мүддесін жіті қорғауға мүмкіндік туғызады.
Партиялық жүйені дамыту мен олардың мүмкіндіктерін кеңейту мақсатында – саяси партияны тіркеу талабы 20 мың адамнан 5 мың адамға төмендейді.
Өңірлік өкілдіктер саны 600 ден 200 ге азайып, бастамашыл топ саны 1000-нан 700-ге қысқарды.
Бұлардың барлығы Әділетті Қазақстанды құрудың алғышарты екендігін атап өтті.
Әрі қарай сөз алған Мейіржан Телеушов Конституцияның жаңарған нұсқасында Мемлекет басшысының жақын туыстарына саяси лауазым иеленуге және квазимемлекеттік секторда басшылық қызмет атқаруға тыйым салынады.
Сондай-ақ, құқық қорғау саласы бойынша маңызды өзгерістер енгізіледі.
Атап айтсақ, Конституциялық сот құрылады.
Адам құқықтары жөніндегі уәкілдің, яғни омбудсменнің мәртебесі Ата заңмен айқындалады.
Елімізде өлім жазасы мүлде жойылады.
Мұның бәрі азаматтардың құқықтары мен бостандықтарын қорғау үшін жасалып жатқандығын жеткізді.
Кездесуде Марат Нарымбеков және Мейіржан Телеушов жастарды белсенділік танытып, 5 маусым күні референдумға қатысып, Конституциялық өзгерістерді қолдауға шақырды.
Н.Ілиясов ауылы тұрғындарымен аудандық штаб мүшелері кездесті
Бүгін аудандық штаб төрағасы, аудандық партия филиалының атқарушы хатшысы Е.Жақып және штаб мүшесі, аудандық мәслихат депутаты Д.Ералиев Нағи Ілиясов ауылы тұрғындарымен кездесу өткізді.
Кездесу барысында штаб мүшелері алдағы референдумның маңыздылығына тоқталды.
Тұрақтылықты сақтау және демократияландыру жолындағы қозғалысты жалғастыру үшін бүкілхалықтық талқылауға еліміздің негізгі Заңының 33 бабына түзетулер енгізілді.
Олар іс жүзінде біздің өміріміздің барлық аспектілерін қозғайтындықтан бүкіл қоғамның қатысуын талап етеді, – деді штаб мүшесі Д.Ералиев.
Түзетулер қабылданған жағдайда депутаттардың 50%-ы облыстарда, қалалар мен аудандарда тікелей дауыс беру арқылы қарапайым көпшілік дауыспен сайланатын болады.
Сайлаушылар жеке қасиеттері мен тәжірибесін ескере отырып, белгілі бір адамға дауыс береді.
Конституциялық деңгейде Адам құқықтары жөніндегі уәкіл мәртебесі бекітіліп, Конституциялық сот құрылады, – деп түсіндірді штаб төрағасы Е.Жақып.
Қазіргі таңда аудандық партия филиалы жанынан құрылған штаб мүшелері Конституцияға жасалатын өзгерістер мен толықтырулар туралы барлық елді-мекендерде және ұжымдарда кездесулер өткізді.
Зиялы қауым өкілдері референдумды қолдайды
Авторы: Маржан РАҚАЙ
Референдумды қолдау жөніндегі облыстық қоғамдық штаб қарқынды жұмыс істеуде.
Конституциялық реформаларды түсіндіру жұмыстарын аталған штабтың әрбір мүшесі түрлі жиындар мен кездесулерде кең көлемде жүргізуде.
Шерхан Мұртаза атындағы "Руханият" орталығында облыстың зиялы қауым өкілдері және ардагерлермен болған кездесуде де бұл тақырып кеңінен қаузалды.
Облыстық қоғамдық штаб төрағасы Амангелді Кәрентаев саяси науқанның маңыздылығын жан-жақты баяндап шықса, өзге де қатысушылар елдегі түрлі оқиғаларға, Мемлекет басшысының бастамасымен қолға алынып жатқан саяси реформаларға қатысты ой-пікірлерімен бөлісті.
Президент Қасым-Жомарт Тоқаев өзінің сайлауалды бағдарламасын, халыққа арнаған Жолдауында айтқан мәселелерді, берген уәделерін жүзеге асыру үшін көптеген заңды өзгертуге тура келіп отырғаны анық.
Ол үшін Конституцияның 30-дан астам бабына өзгеріс енгізу мен 20-дан астам заңды қайта жазу қажеттілігі туындап отыр.
Яғни елдің құқықтық жүйесінің басым көпшілігі өзгеріске ұшырамақ.
"Осынша өзгеріс елде демократиялық процестерді жетілдіріп, "биліктің бірден бір қайнар көзі – халық" деген принцип жүзеге асады.
Яғни қоғам өз өкілдері арқылы маңызды шешімдерге араласады.
Осыншалық ауқымды реформаларды заңмен бекіту үшін бізге референдум қажет.
Себебі бұл тек Президент не Парламент шешетін мәселе емес, бұл – бүкіл халықтық деңгейдегі міндет" деген шешімге келген жамбылдың зиялы қауым өкілдері мен ардагерлер референдумды бірауыздан қолдайтындықтарын жеткізді.
5 маусымда Ресейдің бес қаласында сайлау учаскелері ашылады
5 маусымда, яғни Қазақстан конституциясына өзгерістер мен толықтырулар енгізу туралы референдум өтетін күні Ресейдің 5 қаласында сайлау учаскілері ашылады, деп хабарлайды "Хабар 24".
Мәскеуде ондай бөлімше Қазақстан елшілігінде жұмыс істейтін болады.
Сондай-ақ біздің азаматтар Санкт-Петербург, Қазан, Астрахан және Омбы қалаларында да дауыс бере алады.
Ондағы сайлау учаскілері Қазақстанның бас консулдықтары жанынан ашылады.
Руслан Шаймағанбетов, Қазақстанның Ресейдегі елшілігінің екінші хатшысы:
Қазақстанның 18-ге жасы толған азаматтары Ресейде 5 сайлау учаскесінде дауыс бере алады.
Олар Мәскеу, Санкт-Петербор, Қазан, Астрахань, Омбы қалаларында орналасатын болады.
Таңғы сағат 7-ден бастап кешкі сағат 20.00-ге дейін жұмыс істейтін болады.
Қазір Мәскеу бойынша мың адамнан астам сайлаушылар келеді деп болжап отырмыз.
Алайда бұл сан өзгеруі мүмкін, азаматтарымыздың белсенді қатысуына байланысты.
ЖАҢА ҚАЗАҚСТАН ҚҰРУДЫҢ ЖАРҚЫН КӨРІНІСІ
Авторы: Оңласын ЕСІРКЕПОВ, облыстық ардагерлер кеңесі жанындағы билер кеңесінің төрағасы.
Мемлекет басшысы Қ.Ж.Тоқаев Конституцияға енгізілетін өзгерістер мен толықтырулар жобасы бойынша 5 маусымда республикалық референдум өткізу туралы жарлыққа қол қойды.
Бұл – Жаңа Қазақстанды құруға бағытталған қадамның жарқын көрінісі.
Бүгінде елімізде болып жатқан саяси реформалардың басты тетігі ретінде Конституциялық өзгерістерді Президенттің өзі ұсынған болатын.
Бұл жерде Мемлекет басшысы халық тарапынан туындайтын барлық мәселені ескеріп отырғанын айтқан ләзім.
Бүгінде Президент өзінің саяси реформаларына қатысты жаңа бағдарламасын ұсынды.
Оның негізі – қоғам тарапынан туындайтын мәселелерді қалтарыста қалдырмау.
Қ.Ж.Тоқаев бірінші кезекте суперпрезиденттік биліктен ықпалды Парламенті бар президенттік билікке өтетін түпкілікті шешімді нақтылап алғаны мәлім.
Тарихи ұстанымды бірінші республикадан екінші республикаға өту кезіндегі құқықтық негіздеме деуге де болады.
Ол идея Қазақстан халқының көкейіне қонды.
Референдум қоғам тарапынан болған сұраныстың нәтижесінде қолға алынып жатқан бастама екені сөзсіз.
Осы ретте біздің шын мәнінде "еститін мемлекеттік" жүйеге сатылап қол жеткізіп келе жатқанымызды байқауға болады.
Мемлекет басшысының саяси реформадағы ең маңызды бағыттары ретінде билік тармақтары арасындағы теңгерімді өзгерту, Парламенттің өкілеттігін күшейту, жергілікті өзін-өзі басқару, әсіресе мәслихаттардың рөлін арттыру, сайлау жүйесіне пропорционалды-мажоритарлық жүйені енгізу арқылы халықтың әр санаттағы, түрлі пікірдегі, көзқарастағы өкілдерін мемлекеттік мәселелерге кеңінен тартуды көздегені көңілге қонымды.
Жаңа Қазақстанның жаңа ережелері осы Ата Заңымыздан басталады.
Конституцияның 33 бабына өзгеріс енгізу арқылы алдағы уақытта 20-дан астам заң жаңаша редакцияланатын болады.
Сол арқылы еліміздегі саяси жүйе мен саяси басқарудың қайта құрылуы жүзеге асады.
Сондықтан елімізде заңды түрде өзгеріс болғанын қалайтын әрбір азамат бұл референдумнан шет қалмауы тиіс.
Сондықтан референдумға жаппай қатысып, қоғамдағы өзгерістерге үн қосу елдің жарқын болашағына, жаңа өміріне қадам жасайтын маңызды күн екенін есте ұстайық.
Бәріміз бір кісідей жұмылсақ қана өзіміз қалағандай Қазақстанды құра аламыз.
Бұл саяси науқан тек бір қала, облыс тағдырына емес, тұтас мемлекеттің келешегіне әсер ететін, мықты мемлекеттің іргетасын қалайтын аса маңызды күн.
Ашығын айту керек, бүгінде күрмеуі қиын, шешімі жоқ мәселелер көбейіп кетті.
Олардың шешімін шығару үшін сөзден іске көшетін уақыт келді.
Ал іске кірісу үшін бірінші кезекте заңдық тұрғыда негіз керек.
Ендеше, сол заңды өзгерту бүгінде өз қолымызда.
Қ.Ж.Тоқаев Президент болып сайланғанда өзінің бағдарламасының негізгі өзегі етіп үш мәселені көтерді.
Бірінші – халықтың әл-ауқатын көтеру, екінші – әділет, үшінші – даму.
Қазіргі болып жатқан реформалардың бәрі де Президентіміздің сайлауалды бағдарламаларының жүзеге аса бастауы деп қарастыру керек.
Мемлекет басшысы ұсынған реформа – Қазақстанның стратегиялық болашағын айқындайтын бастама.
Біз ашық, өркендеген, заң үстемдік ететін, теңдік орнаған қоғам құруды көздеп отырмыз.
Яғни Президент пен халықтың мақсаты ортақ, көздегені бір.
Сол себепті референдумға қатысу – баршамыздың ортақ борышымыз!
Ел тағдырын айқындау осынау маңызды кезеңде сіз бен біздің қолымызда.
Халық қалаулылары Оралдағы Ұландықтарға Конституцияға енгізілетін толықтырулар мен түзетулерді түсіндіру бойынша кездесуді ұйымдастырды
Авторы: Кіші сержант Асель Балгимбаева, Орал
Орал шаһарындағы 5517 әскери бөлімінің клубында Конституциялық реформаларды түсіндіру сұрақтары бойынша қалалық мәслихат депутаттарының және 5517 әскери бөлімінің офицерлері мен келісімшарт бойынша қызметкерлерімен кездесуі өтті.
Қазақстан халқы Ассамблеясының "Ел бірлігі – жаңарған Қазақстанның тірегі" атты ХХХІ сессиясында Мемлекет басшысы Қасым-Жомарт Тоқаевтың Ата Заңға өзгерістер мен толықтырулар енгізу жөнінде республикалық референдум өткізуді ұсынған болатын.
Кездесуде "Аманат" партиясының қалалық мәслихат депутаттары Аида Маратова және Жумабек Жапбарқулов әскерилерге ел дамуындағы Конституцияның рөлі мен жаңа Қазақстанды құрудағы конституциялық реформаның маңыздылығын талқылады.
Іс-шара "Батыс" өңірлік қолбасшылығының тәрбие және әлеуметтік -құқықтық жұмыстар басқармасының бастығы полковник Ерден Балгимбаевтің модераторлығымен өтті.
Шара барысында Аида Маратова өз сөзінде бүгінде еліміз жаңа Қазақстанның жаңа ережелерін белгілейтін тарихи кезеңді бастан өткеріп жатқанын атап өтті:
Алдағы референдумның өткізілуі – талқылаудың негізгі тақырыбы болды.
Атап айтқанда, спикерлер дауыс беру белсенділігі елдің одан әрі даму бағытына қалай әсер ететіні туралы пікір білдірді.
"Біріншіден, Президенттің жақын туыстары үшін саяси лауазымдар мен квазимемлекеттік секторда басшылық лауазымдарды атқаруға шектеу,
Екіншіден, Президенттің өз өкілеттіктерін жүзеге асыру кезеңінде саяси партияда болуына шектеу қою.
Үшіншіден, бұдан әрі Президенттің өңірлер әкімдерінің актілерінің күшін жою және тоқтата тұру, аудандардың, облыстық және аудандық маңызы бар қалалардың, ауылдық округтердің әкімдерін босату құқығы алынып тасталады.
Бұл Президенттің өкілеттіктері қысқарып жатқанын, "супер-президенттік басқару үлгісінен" бас тартуды білдіреді", - деді қалалық мәслихат депутаты Аида Маратова.
"Қазір облыс әкімдерін Президент тағайындайды.
Жергілікті деңгейде әкімдерді сайлау институты кезең-кезеңімен енгізіліп жатыр.
Былтыр ауылдар мен кенттер әкімдерін сайлау өткізілді, 2025 жылдан бастап облыстық маңызы бар аудандар мен қалалар әкімдерін сайлау өткізіледі.
Облыс деңгейінде әкімдердің кандидатураларын мәслихаттармен келісу ұсынылады, яғни аудандардың, аудандық және облыстық маңызы бар қалалардың барлығын қоса алғанда, барлық мәслихат ұсынылған кандидатуралардың ішінен әкімді таңдайды.
Олар келіспеуі мүмкін.
Іс жүзінде бұл да Президентінің қазіргі өкілеттігін қысқарту болып саналады", - дейді Жумабек Жапбарқулов.
"5 маусымда өтетін Референдум көптеген өзгерістер алып келеді деп ойлаймын.
Қазіргі таңда бұл Президент бастамасын түсіндіруде жақсы жұмыстар атқарылуда, осы түсіндіру жұмыстары қарқынды түрде жалғасын табу керек.
Себебі, 1995 жылғы Референдумнан бұл Референдум ерекше болмақ, сондықтан да халықтың, мына жастардың оянатын кезі келді",- деп  сержант Жақсылық Нүркенов өз пікірін білдірді.
Кездесуде Халық қалаулылары Конституцияның ел дамуындағы рөлі мен конституциялық реформаның "Жаңа Қазақстанды" құрудағы маңыздылығын талқылап, өздерінің белсенді азаматтық ұстанымдарын білдірді.
Шара соңында "Батыс" өңірлік қолбасшылығының тәрбие және әлеуметтік -құқықтық жұмыстар басқармасының бастығы полковник Ерден Балгимбаев, кездесуге ат -терлетіп келген меймандарға "Батыс" өңірлік қолбасшысының атынан шексіз алғысын білдіріп, алғыс хаттарды табыстады.
Алдағы референдум еліміздің болашағын айқындайды 
Авторы: Ержан Әбіш
Халықтың талап-тілегіне сай елдегі саяси жүйені түбегейлі өзгертуді қолға алған Мемлекет басшысы Қасым-Жомарт Тоқаев биылғы Жолдауында конституциялық реформа жүргізу бастамасын көтерген-ді.
Кейін Ата Заңға енгізілмек түзетулерді жұрт талқысына салып, референдум арқылы қабылдауды ұсынды.
Конституция – кез келген мемлекеттің басты құжаты, тәуелсіз, дербес ел екенінің дәлелі, билік өз қызметін осы негізгі заңға сүйене отырып атқарады.
Президент ұсынған конституциялық реформаның мәні неде?
Ата Заңға енгізілетін өзгерістердің қоғамға тигізер пайдасы қандай?
Бұл жөнінде біз С.Аманжолов атындағы Шығыс Қазақстан университеті "Алтайтану" ғылыми-зерттеу орталығының бас ғылыми қызметкері, референдумды қолдау жөніндегі облыстық қоғамдық штабтың мүшесі, әлеуметтану ғылымдарының кандидаты Элеонора Столяровадан сұрадық.
Әр азамат ел тағдырын шешуге қатысады
Өздеріңіз білетіндей, кез келген Конституция – саяси және құқықтық құжат, ол қоғамда және мемлекетте болып жатқан түбегейлі өзгерістерге сезімтал әрекет етуі керек.
Бұл еліміздің конституциялық даму процесінде өзгеріп, жетілдіріліп отырған Қазақстанның негізгі заңына да қатысты.
Элеонора Столярованың пікірінше, қазіргі заманда мемлекеттік және қоғамдық-саяси процестер аса екпінді дамуда, мұндай қарқын еліміздің қазіргі конституциялық процестерінде де көрініс табады.
Осы жылғы 29 сәуірде Қазақстан халқы Ассамблеясының ХХХІ сессиясында Мемлекет басшысы Қасым-Жомарт Тоқаев Конституцияға өзгерістер енгізу бойынша республикалық референдум өткізуді ұсынды.
Президент атап өткендей, бүкілхалықтық дауыс беру арқылы Конституцияны өзгерту халықтың еркін білдіруінің көрінісі болады, әр азамат елдің демократияландыру және жаңа Қазақстанды құру бағытын нығайту үшін ел тағдырын шешуге тікелей қатыса алады.
Ғалым Президенттің сол күні еліміздің Негізгі заңына елдің саяси жүйесін түбегейлі өзгертетін өзгерістер енгізу туралы заң жобасын Конституциялық кеңеске енгізгенін еске салды.
Олардың негізгілеріне еліміздің суперпрезиденттік басқару формасынан Парламентті күшейтуге көшуі, Президенттің туыстарына жоғары мемлекеттік лауазымдарға орналасуға тыйым салуы, халыққа жер мен оның қойнауын бекітіп беруі, азаматтардың Конституциялық сотқа өз бетінше жүгіну мүмкіндігі, өлім жазасын жою, аралас сайлау жүйесі бойынша Мәжілістің депутаттық корпусын қалыптастыру, Сенатта президенттік квотаны қысқарту, Мәжілістегі Ассамблея квотасын жою, Парламент өкілеттігін кеңейту енеді.
Конституциядағы 33 бапты (31 бапқа түзету және 2 бапқа толықтыру) өзгерту ұсынылды.
Кезеңмен жүргізіліп келеді
Республикалық референдум 5 маусымда өтетіні белгілі.
Республикалық референдумда "Сіз "Конституцияға өзгерістер мен толықтырулар енгізу туралы" заң жобасында баяндалған өзгерістер мен толықтыруларды қабылдайсыз ба?" деген сауал қойылмақ.
Жоба 6 мамырда бұқаралық ақпарат құралдарында жарияланған болатын.
Тұрғындар барлық түзетулер пакетіне "иә" немесе "жоқ" деп дауыс бере алады.
Қазір ел Конституциясына енгізілген өзгерістерді халық арасында түсіндіру жұмыстары қыза түскен.
Әлеуметтанушы соңғы референдум 27 жыл бұрын, қолданыстағы Конституцияны қабылданған кезде өткенін еске салды.
Одан кейінгі барлық конституциялық реформалар Парламент арқылы қабылданды.
Конституцияға енгізілген өзгерістерді егжей-тегжейлі қараған кезде сарапшы Президенттің соңғы жылдары жүргізіп жатқан саясатының маңызды бөлігіне назар аударды.
Қ.Тоқаев қызметке кіріскен сәттен бастап елдегі саяси жүйені демократияландыру бағытын жариялады.
Билік пен халық арасында диалог орнату үшін "Еститін мемлекет" тұжырымдамасын ұсынып, оны табысты жүзеге асырып келеді.
Президент жаңа әділетті Қазақстанды құруды бастады, – деп есептейді Элеонора Олеговна.
Өткен жылы Президент "Сайлау туралы" және "Саяси партиялар туралы" Заңдарға түзетулерге қол қойды.
Ғалымның пікірінше, бұл сапалы партиялық жүйені құру, саяси партияларды тіркеудің шегін 40 мыңнан 20 мың мүшеге дейін төмендету, әйелдер мен жастар үшін квоталарды анықтау үшін жасалды.
Әлеуметтанушы бұл заңдар көппартиялылық процесті одан әрі дамытады деп пайымдайды.
Элеонора Столярова Мемлекет басшысының мемлекеттік құрылысты дамытудағы дәйекті және кезең-кезеңмен жүргізіп отырған саясатын мақұлдайтынын білдірді.
Ел Президентінің 2020 жылғы 2 қыркүйектегі Жолдауынан туындайтын тапсырмаларды іске асыру шеңберінде ұлттық экономика министрлігі жергілікті өзін-өзі басқаруды дамытудың 2030 жылға дейінгі тұжырымдамасын әзірледі.
Ауыл әкімдерін тікелей сайлауды енгізу бойынша жобалар әзірленіп, заңдар қабылданды.
Әлеуметтанушы бұл азаматтарды шешім қабылдау процесіне барынша тартуға және жергілікті мәселелерді өз бетінше шешуге бағытталған қадамдар екеніне сенімді.
Түбегейлі өзгерістер енгізіледі
Мемлекет басшысы ұсынған конституциялық реформаны талдай келе, сарапшы түзетулердің басым бөлігі "суперпрезиденттік" басқару формасынан ықпалды Парламенті мен есеп беретін Үкіметі бар президенттік республикаға түпкілікті көшуді бекітуге арналғанын айтады.
Конституциялық реформа биліктің өкілді тармағын күшейтуге, тежемелік әрі тепе-теңдік жүйесін нығайтуға, мәслихаттардың маңызы мен мәртебесін арттыруға мүмкіндік береді, – деп атап өтті ол.
Парламент Мәжілісі мен облыстық мәслихаттардың депутаттарын сайлаудың аралас мажоритарлық-пропорционалды үлгісін енгізу сайлаушылардың барлық пікірін ескеруге мүмкіндік береді.
Өз кезегінде, аудандық және қалалық мәслихаттар депутаттарын сайлаудың толық мажоритарлық жүйесін енгізу азаматтар үшін өңірдегі өмірге неғұрлым тиімді ықпал етуге мүмкіндік ашады.
Парламент Мәжілісінің заң шығарушы палата ретіндегі рөлі арта түседі.
Парламент Мәжілісі депутаттарының саны 107-ден 98-ге дейін қысқарады.
Элеонора Столярова түзетулердің маңызды бөлігі құқық қорғау саласына, мысалы, Конституциялық сот құруға, адам құқықтары жөніндегі уәкіл мәртебесін конституциялық деңгейде бекітуге, өлім жазасына толық тыйым салуға әсер ететініне назар аударды.
Бұл түзетулер ел азаматтарының құқықтары мен бостандықтарын сақтауға бағытталған.
Тұңғыш президенттің мәртебесі туралы мәселе де назардан тыс қалған жоқ.
Конституцияның 46-шы бабынан: "Тұңғыш Президенттің мәртебесі мен өкілеттігі Конституциямен және Конституциялық заңмен айқындалады" деген тармақ, 91-ші баптан "Тұңғыш Президент мәртебесі өзгеріссіз қалады" деген тармақ алынып тасталды.
Ел халқын толғандыратын маңызды мәселе халықты жер мен табиғи ресурстардың меншік иесі ретінде бекіту туралы норма болды.
Конституцияға енгізілген жаңа түзетулерге сәйкес жер және оның қойнауы, су көздері, өсімдіктер мен жануарлар дүниесі, басқа да табиғи ресурстар халыққа тиесілі болуға тиіс.
"Халық атынан меншік құқығын мемлекет жүзеге асырады.
Жер, сондай-ақ заңда белгіленген негіздерде, шарттар мен шектерде жеке меншікте де болуы мүмкін".
Бұл осы мәселе бойынша жаңа заңдарды қабылдауға мүмкіндік береді дейді сарапшы.
Конституциялық процестерде азаматтардың іргелі құқықтарын қорғау маңызды орын алады.
Конституцияның жаңа нұсқасында 15-ші баптың 2-ші тармағында өлім жазасына тыйым салу туралы айтылған және ешкімнің өз бетінше адам өмірін қиюға құқығы жоқ.
Сондай-ақ, Конституцияның 83-1-ші бабында алғаш рет қазір жоқ адам құқықтары жөніндегі уәкіл аталып өтіледі.
Омбудсмен адам мен азаматтың бұзылған құқықтары мен бостандықтарын қалпына келтірумен айналысатын болады.
Өз жұмысында ол тәуелсіз және мемлекеттік органдар мен лауазымды тұлғаларға есеп бермейді.
Адам құқықтары жөніндегі уәкілді өз жұмысы кезеңінде Сенаттың келісімінсіз тұтқындауға немесе күштеп әкелуге де болмайды.
Ғалым Президент ұсынған түзетулерден биліктің жергілікті атқарушы және өкілді органдарын одан әрі демократияландыруды жалғастыруды көреді.
Облыстардың, республикалық маңызы бар қалалардың және астананың әкімдерін қызметке тиісінше облыс аумағында орналасқан мәслихаттар депутаттарының немесе республикалық маңызы бар қалалар мен астана мәслихаттары депутаттарының келісімімен Президент тағайындайды.
Ел Президенті дауыс беру өткізілетін кемінде екі кандидатура ұсынады.
Дауыс беруге қатысқан мәслихаттар депутаттарының көп дауысын алған кандидат келісім алған болып есептеледі.
Қасым-Жомарт Тоқаев елде 1995 жылы жұмысын тоқтатқан Конституциялық сотты қайта құруды тапсырды.
Содан кейін оның функцияларын Конституциялық Кеңес орындай бастады.
Енді бір кездері болған конституциялық бақылау органы қайта жанданады.
Осы себепті жаңа Конституцияға түзетулер енгізіп, "кеңес" сөзін "сотқа" ауыстыру ұсынылады.
Демократиялық тәсіл
Президенттің референдум өткізу туралы ұсынысы жаңа Конституцияны заңды етеді деп санайды сарапшы.
Референдум іс жүзінде бізге жаңа Конституция береді.
Заңға сәйкес референдумға шығарылған өзгерістер мен толықтыруларға азаматтардың жартысынан астамы дауыс берсе, қабылданды деп есептеледі.
Конституцияға өзгерістер енгізу туралы шешім қабылдау әрбір қазақстандыққа байланысты.
Әркімнің борышы – жаңа Қазақстанды қайта құруға белсенді қатысу, – деп атап өтті Элеонора Олеговна.
Сарапшы атап өткендей, Конституцияға түзетулер бойынша референдум – Қазақстан үшін жаңа саяси тәжірибе.
Мемлекеттік және саяси жүйені дамытудың осы кезеңінде мұндай тәсіл – шешімдер қабылдау мәселесіндегі ашықтықтың көрінісі.
Ең бастысы, бұл – мемлекеттік трансформация процестеріндегі демократиялық тәсіл.
Қазақстан түбегейлі өзгерістер жолына түсті, заң үстемдігі мен азаматтардың мүдделерін, құқықтары мен бостандықтарын қорғау басымдық деп жарияланды.
Ғалымның пікірінше, қоғамды демократияландыру жолындағы басты міндет – реформаларды одан әрі ілгерілету, елдің табысты саяси, әлеуметтік-экономикалық және мәдени дамуы үшін Конституцияны жетілдіру.
Байқаушылардың рөлі басым
Партиялық емес байқау орталығының ұйытқы болуымен республикадағы байқаушыларға арналған оқу семинары өтті.
Семинарға орталық филиалдарының төрағалары мен байқаушылары қатысты, деп хабарлайды Egemen.kz.
Қазіргі уақытта байқаушылар санын аймақтар бойынша нақтылау, тренингтер өткізу, оларға материалдар әзірлеу жұмыстары жүргізіліп жатыр.
Партиялық емес байқау орталығының төрағасы Төлеген Күнәділовтің айтуынша, оқу семинарына қатысқандар 5 маусым күні өтетін референдумды, оның ішінде сайлау учаскелерінде байқау мен мониторинг жүргізуге атсалысады.
"Референдумның айқын, әділ өтуін қамтамасыз ету үшін партиялық емес байқаушылар үлкен рөл атқарады.
Ол үшін байқаушылар өздерінің құқықтары мен міндеттерін және заңнаманы білуі тиіс.
Қазір байқаушылар арнайы оқытудан өтіп, білімін шыңдауда", деді орталық төрағасы.
Семинарға қатысушылар байқаушылардың функциялары мен міндеттерін, сондай-ақ "Республикалық референдум туралы" және "Қазақстан Республикасындағы сайлау туралы" заңдарының негізгі ережелерін талқылады.
Іс-шара барысында байқаушылар сайлау органдарының құзыреті, дауыс беру күні сайлау комиссиясының қызметін ұйымдастыру, қоғамдық байқаушылардың құқықтары мен міндеттері, сондай-ақ олардың жұмыс істеу қағидаттары сынды мәселелерді қарады.
Осы бағытта қатысушыларға сайлау бойынша тәжірибелі маман, Орталық сайлау комиссиясының бұрынғы мүшесі Серік Сыдықов "Республикалық референдумдағы байқаушылардың өкілеттіктері, құқықтары мен міндеттері" тақырыбында дәріс оқыды.
Спикер заңдарда белгіленген байқаушылардың құқықтары мен міндеттерінің негізгі сипаттамалары мен ерекшеліктерін толығырақ баяндады.
"Референдумда байқаушылардың рөлі өте маңызды.
Олардың басты міндеті – процесті объективті түрде қадағалап, әділ және адал өткізуге ықпал ету.
Байқаушының негізгі функциясына дауыс беруге, сайлау учаскесінде дауыс беру қорытындыларын белгілеуге қоғамдық бақылауды қамтамасыз ету және азаматтардың сайлау құқықтарының сақталуын қадағалау жатады", деді Серік Сыдықов.
Семинар соңында референдумға дайындық барысы талқыланып, сарапшылар қатысушылардың сұрақтарына жауап берді.
Референдум аясындағы кездесу
Алдағы өзгерістерге қатысты жер-жерде сарапшылардың қатысуымен өтетін талқылауларға барлық белсенді халық қатысуы тиіс.
Себебі, осының негізінде Конституцияға енгізілетін өзгерістер екшеледі.
Референдумда Конституцияның 33 бабына өзгеріс енгізу арқылы алдағы уақытта 20-дан астам заң жаңаша редакцияланатын болады.
Бұл нақты қандай өзгерістер мен түзетулер?!
Міне, осыны түсіндіру мақсатында бүгін "AMANAT" партиясының республикалық штаб мүшесі Ирина Жукова мен партияның аумақтық филиалының атқарушы хатшысы Ахмедия Қожамсейітов Шортанды кентінің №2 мектебінің ұстаздар қауымымен кездесті.
Референдумның маңызы жайында сұхбат құрды.
"Референдум – Жолдауда жариялаған реформаларды халықтың таңдауы арқылы құқықтық тұрғыда бекіту.
Егер олар қабылданса, еліміз өзінің саяси дамуының келесі деңгейіне өтеді.
Өйткені реформа отандық құқықтық, партиялық жүйені, мемлекеттік билік бөлінісінің принципін өзгертеді.
Оған қоса, бұл реформалар Президент соңғы жылдары ұсынып келе жатқан саяси бастамалардың логикалық жалғасы десек, қателеспейміз.
Мысалы, сол кезде Мемлекет басшысы шешім қабылдауға азаматтарды белсенді араластыруға шақырды.
Енді аралас, яғни пропорционалды-мажоритарлы сайлау жүйесінде партияға мүше емес азаматтар да Парламентке депутаттыққа сайлана алады.
Бұдан бөлек, сот шешіміне көңілі толмаған азаматтар Конституциялық сотқа тікелей арыздана алады", -деді өз сөзінде облыстық мәслихат депутаты, республикалық штаб мүшесі Ирина Жукова.
Егер референдумда дауысберушілер аталған өзгерістерді қолдаса, онда біз Президент айтқан Жаңа Қазақстанды, Әділетті Қазақстанды құруға мүмкіндік аламыз.
Бұл ел дамуы үшін маңызды қадам.
Ұстаздар қауымы да алдағы референдумның өтуін қолдап отыр.
"Мемлекет басшысы өз ұсынысында "Біз Екінші Республиканы бірге құрамыз, Жаңа Қазақстанды бірге өркендетеміз, әр азаматқа бірдей мүмкіндік беретін әділ, әрі дамыған мемлекет боламыз!" деп атап өтті.
Бұл жаңалықты өзім де, әріптестерім де зор қуанышпен қабылдады.
Енді жаңа, нақты өзгерістерге бастайтын референдумның ойдағыдай өтуіне бір адамдай атсалысуымыз керек" – дейді мектеп директоры Анар Жаншурина.
Биліктің өкілді тармағының өкілеті артады
Конституцияға түзету енгізуге қатысты ұсыныстың екінші тарауында Парламенттің депутаттық корпусын қалыптастыру тәртібі қайта қаралған.
Өзгерісті көпшілік қолдап, мақұлданар болса, Парламент палаталарының өкілеті артады деп сендіреді жауаптылар.
Нәтижесінде Парламенттің жоғарғы және төменгі палаталарының міндеті мен функциялары неғұрлым нақтылана түспек.
Сенат өңірлерге баса назар аудармақ
Газетіміздің алдыңғы санында Президенттің өкілеттігіне қатысты өзгерістердің жобасын қарастырған едік.
Сол кезде Президенттің Сенатқа жүретін ықпалы төмендейтіні айтылған болатын.
Референдумға ұсынылып отырған жобалардың нәтижесінде Сенаторларды тағайындайтын президенттік квота 15-тен 10 адамға дейін азаяды.
Оның ішінде бес адамның кандидатурасын Қазақстан халқы Ассамблеясы ұсынады, яғни қазіргідей сайланбайды.
Сонымен қатар, Сенат өздері сайланған өңірлердің мүдделерін білдіруге және қорғауға баса күш салмақ.
Яғни, Сенатта аймақтық өкілдік функциясы күшейтілмек.
Осылайша, Сенаторлардың халық алдындағы жауапкершілігі артып отыр.
Реформалар пакетіне мәслихаттардың тәуелсіздігін қамтамасыз ету, сондай-ақ олардың ел азаматтары алдындағы есептілігін күшейту жөніндегі шаралар да кіреді.
Бұл сенаторларды сайлау процесіне бәсекелестікті қосады және олардың өздері өкілдік ететін аймақтар алдындағы жауапкершілігін күшейтеді деген сенім бар.
Сонымен қатар Сенатта Президент тағайындайтын бірқатар лауазымдар, мәселен ҰҚК төрағасы, Ұлттық Банк басшысы және тағы да басқа қызметтер үшін ерекше құқықтық мәртебе беру, яғни дербестігін қамтамасыз ету сияқты маңызды функция сақталып отыр.
Ұсынылған реформалар осындай лауазымдардың тізімін кеңейтеді.
Кандидатты тағайындау немесе қызметтен шығару алдында Сенаттың келісімін талап ететін лауазым қатарына Конституциялық соттың төрағасы және Жоғары Сот кеңесінің төрағасы қосылды (55-баптың 2-тармақшасы).
Конституцияның жаңа редакциясындағы Сенаттың өкілетіне Республиканың Бас прокурорын, Жоғары Сотының төрағасы мен судьяларын ғана емес, сондай-ақ Қазақстан Республикасындағы Адам құқықтары жөніндегі уәкілдің де қол сұғылмаушылығынан айыру жатады (55-баптың 3-тармақшасы).
Бұл ретте мәселе Сенаттың құзыретін кеңейту емес, адам құқықтары жөніндегі уәкілдің мәртебесін арттыру туралы болып отыр.
Мәжіліс депутаттарының саны азаяды
Мәжіліс құзыреті неғұрлым ықшам бола түспек.
Мәжіліске Қазақстан халқы Ассамблеясы сайлайтын кандидаттар енгізілмейді (бұрын ҚХА ішінде 9 депутат сайланған).
Депутаттардың жалпы саны 107-ден 98-ге дейін азаяды.
Осылайша, Мәжіліс пропорционалды жүйе бойынша 70 пайыз, мажоритарлық жүйе бойынша 30 пайыз арақатынасында партия тізімдері негі-зінде аралас сайлау жүйесі қалыптастырылатын болады.
Бұған дейін Әділет вице-министрі Алма Мұқанова Мәжілістің жасақталуына қатысты пікір білдіріп, заңнамадағы өзгерістерді түсіндірген еді.
Қазір сенатты мәслихаттар сайлаған депутаттар (әр өңірден екіден) және Президент тағайындаған 15 депутат (34+15=49) құрайды.
Жоба Президент квотасын 15-тен 10 депутатқа дейін қысқартуды ұсынады, оның бесеуін Қазақстан халқы Ассамблеясы ұсынады (40+10=50), ал Мәжіліс депутаттары (барлығы 107 депутат) қазір тек саяси партиялар арқылы және Ассамблеядан сайланады.
Ассамблеяның квотасын – 9 депутаттық мандатты алып тастау ұсынылады, яғни Мәжілісте 98 депутат болады.
Бұл 98 депутат аралас жүйе бойынша сайланады: депутаттардың бір бөлігі партиялық тізімдер арқылы, екінші бөлігі кандидатты халықтың тікелей сайлауы арқылы сайланады, – деген еді министрдің орынбасары.
Сондай-ақ заңдарды қабылдау жүйесі де өзгереді.
Мәжіліс заңдарды қабылдау жүйесіндегі негізгі институтқа айналады: "Заңдарды Мәжіліс қабылдайды, Сенат мақұлдайды" (62- б. 5-т.).
Олардың сапасын бақылауды қамтамасыз ететін және бұл ретте заң шығару процесін оңтайландыратын, сондай-ақ Мәжілістің заңнамалық және бақылау функцияларын күшейтетін жаңа рәсім енгізіледі.
Қазір заңдар заң жобаларын алдымен Мәжілісте, кейін Сенатта дәйекті қарау арқылы қабылданады.
Енді заңдарды қабылдау мәжіліске беру ұсынылады, ал Сенат қабылданған заңдарды мақұлдау немесе мақұлдамау құқығына ие болады.
Бұл ретте Конституциялық заңдарды Мәжіліс пен Сенат бірлесіп қабылдайды.
Мұндай модель заңдарды қабылдау тәртібін едәуір жеңілдетеді және депутаттарды сайлаудың жоғарыда аталған аралас моделін ескере отырып, заңдарды қабылдау кезінде көзқарастар бәсекелестігін арттырады, – деді Алма Мұқанова.
Мәжіліс депутаттарын халық "кері қайтара" алады.
Ұсынылып отырған өзгерістерде мажоритарлық жүйе бойынша, яғни бірінші турда абсолют басымдықпен немесе екінші турда салыстырмалы басымдықпен сайланған барлық депутаттың жұмысына халықтың, яғни сайлаушылардың көңілі толмаса, депутатты қызметінен шеттете алады.
Бұл мәселе жобада "депутатты кері қайтарып алу" деп көрсетілген.
Оның шарттары мен рәсімі жеке заңда айқындалатын болады.
Жауаптылар бұл тетік референдум сияқты, тікелей демократияның құралы екенін айтады.
Яғни, осы арқылы сайлаушылар мен депутаттар арасында байланыс нығаяды, сонымен қатар халық қалаулыларының жауапкершілігі артады.
Заңдарды қабылдаудың, оның ішінде дағдарыс кезінде қабылдаудың жаңа рәсімі туралы заң жобасы қаралғаннан кейін Мәжіліс заң жобасын қабылдайды немесе қабылдамайды.
Сенат Мәжіліс қабылдаған заңды не мақұлдайды және Президенттің қол қоюына жібереді, не мақұлдамайды және Мәжіліске қайтарады.
Бұл жағдайда келісу рәсімі өткізіледі.
Сонымен қатар Мәжілістің өзі бұрын қабылдаған редакцияда заңға қайта дауыс беруге құқығы бар.
Бұл жағдайда заң Сенатсыз бірден Президентке қол қоюға жіберіледі (61-б. 4, 5 және 5-1-т.).
Бұл өзгерістер заң шығару процесін оңтайландыру, заң қабылдау мерзімін қысқарту үшін ұсынылған.
Парламент пен оның палаталарының қаулылары палаталар депутаттары жалпы санының көпшілік даусын есепке алу арқылы қабылданады.
Сонымен қатар заң жобалары палаталардың бірлескен отырысында қаралатын болады (қазір олар қарапайым заңдар сияқты алдымен Мәжілісте, содан кейін Сенатта қаралады).
Бұл ретте Негізгі заңның жаңа редакциясы Республика Президентінің қарсылығын туғызған конституциялық заңдар немесе конституциялық заңның баптары бойынша қайтадан талқылау мен дауыс беруді өткізуді көздейді.
Мұндай жағдайда Конституциялық заң қабылданбады деп немесе Президент ұсынған редакцияда қабылданды деп есептеледі (53-б. жаңа 1-2) тармақшасы, 54-б. 2-тармағының 2) тармақшасы).
Халықтың өмірі мен денсаулығына, конституциялық құрылысқа, қоғамдық тәртіпті сақтауға, елдің экономикалық қауіпсіздігіне қатер төнген жағдайларда Парламент өз палаталарының бірлескен отырысында Үкімет енгізген заң жобасын дереу қарауға міндетті болады.
Үкімет Парламенттің заң жобасын қарауы кезеңінде заң күші бар актіні өзінің жауапкершілігіне ала алады (61-б. 2 және 3-т.).
Парламент ықпалы қалай күшейеді?
Парламенттің ықпалы бұрынғысынша, палаталардың әрқайсысы Конституциялық Кеңестің 2 мүшесін емес, Конституциялық Соттың 3 судьясын қызметке тағайындау есебінен күшейтілетін болады (57- б. 1) тармақшасы).
Конституциялық Соттың өкілеті Конституциялық Кеңеске қарағанда кеңірек болмақ, сондай-ақ Парламенттің мемлекеттік институттар жүйесіндегі ұстанымын күшейтуге қызмет етеді.
Тиісінше, Парламенттің әр палатасы үшін Есеп комитетінің орнына келетін Жоғары аудиторлық палатаның үш мүшесін сайлау құқығын сақтау да биліктің заң шығарушы тармағын күшейтуге қызмет етеді.
Бұл ретте Жоғары аудиторлық палатаның төрағасы Мәжілісте жылына екі рет есеп береді (56-б. 3-1- тармақшасы).
Жалпылай айтқанда, Парламент палаталарының функционалдық міндеттері мен өкілдік функциялары нақты бөлініп, палаталардың бірлескен жұмыс тәртібі белгіленетін болады.
Парламенттің заң шығару жұмысының тиімділігін арттыру, биліктің әртүрлі тармақтары арасында тексеру мен тепе-тең жүйе құру көзделіп отыр.
Есеп комитеті Жоғары аудиторлық палатаға айналады.
Реформада ұсынылған жобалар мақұлданар болса, Есеп комитеті Жоғары аудиторлық палатаға айналады.
Мемлекет басшысы мұндай ұсынысын Қазақстан халқына арнаған Жолдауы кезінде айтқан болатын.
Парламент республикалық бюджеттің сапалы орындалуына бақылауды күшейтуі қажет.
Осы орайда, Есеп комитетінің орнына Жоғары аудиторлық палата құруды ұсынамын, – деді Мемлекет басшысы.
Жауаптылар "Республикалық бюджеттің атқарылуын бақылау жөніндегі" деген анықтауыш тіркестен бас тарту палатаның өкілеті кеңейтіп, оған республикалық бюджеттің атқарылуын ғана емес, сондай-ақ ЖАО, квазимемлекеттік сектор мен басқа да құрылымдардың бюджеттерін бақылау функцияларын беруді білдіретінін айтады.
Ұсынылған жобаға сәйкес, Палата Төрағасы Мәжілісте өз жұмысы туралы жылына екі рет есеп береді (56-б. 3-1-тармақшасы).
Бұл республикалық бюджеттің атқарылу сапасына парламенттік бақылауды күшейтуге мүмкіндік береді.
Парламенттің Жоғары аудиторлық палатаның есебін палаталардың бірлескен отырысында Үкіметтің Республикалық бюджеттің атқарылуы туралы есебімен бірге бекіту туралы Конституцияның ережелері сақталды.
44-баптың 7-тармақшасындағы, 53-баптың 2-тармақшасындағы, 57-баптың 1-тармақшасындағы, 58-баптың 3- тармағының 7-тармақшасындағы өзгерістер Есеп комитетінің атауын Жоғары аудиторлық палатаға өзгертумен байланысты және бұдан норманың мәні өзгермейді.
"Мемлекеттік хатшы" лауазымын "Мемлекеттік кеңесші" деп ауыстыру ұсынылып отыр.
Мемлекеттік хатшы лауазымы Қазақстанда вице-президенттің лауазымы жойылғаннан кейін пайда болған еді.
Ол Президент қызметке тағайындайтын және қызметтен босататын саяси лауазымды тұлға.
Осы жылдың қаңтарында Мемлекеттік хатшының өкілеті кеңейтілді.
Сондай-ақ, Мемлекеттік хатшының қарауына білім, ғылым, мәдениет және спорт салалары, Президент жанындағы консультативтік-кеңесші органдар мен ҚСЗИ қосылды.
Жалпы Қазақстан тарихында барлығы он алты Мемлекеттік хатшы, оның ішінде уақытша міндетін атқарушылар да болды.
Мемлекеттік хатшының мәртебесі мен өкілеттігі Президенттің Жарлығымен реттеледі (бірінші Жарлыққа 2003 жылы қол қойылды, бірақ 2007 жылы ол жаңа Жарлықпен ауыстырылды).
Конституциялық реформа аясында "Мемлекеттік хатшы" лауазымын "Мемлекеттік кеңесші" деп ауыстыру ұсынылып отыр.
Мемлекеттік кеңесші лауазымы Ұлыбритания, Норвегия, Финляндия, Франция, Швейцария, Ресей, Беларусь және тағы да басқа бірқатар елдің саяси құрылымында бар.
Биліктің өкілді тармағын қайта жасақтау, қайта құрылымдауға байланысты Референдумға шығарылатын ұсыныстар легі – осы.
Бұл тараудағы ұсыныстар мұның алдында талдап өткен құзырет пен артықшылықтың тек бір ғана билік өкілінің айналасында шоғырлануының алдын алу үшін қабылданбақ шаралардың жалғасы десек те болады.
Кәсіпкерлік саласы өкілдері референдумды қолдайды
Бүгін аудандық партия филиалының атқарушы хатшысы, штаб төрағасы Е.Жақып кәсіпкерлік саласы өкілдерімен кездесу өткізді.
"Атамекен" ҰКП Сырдария аудандық филиалының мәжіліс залында өткен кездесуде штаб төрағасы 5 маусымда өтетін жалпыхалықтық референдумның маңыздылығына тоқталды.
Саяси реформалар тікелей экономикаға әсер етеді.
Себебі кәсіпкерлерге де әсер ететін заңдарды қабылдайтын Парламентті сайлау, кәсіпкерлер азаматтар сияқты Конституциялық сотқа шағымдануы сынды өзгертулер бар.
Жалпы барлық реформа экономикаға әсер етеді.
Экономиканы заң реттейді.
Ал заңды Парламент қабылдайды, - деді ол.
Жалпы аудан кәсіпкерлері елдегі өзгерістерге оң көзқараспен қарап, саяси шараға атсалысатындықтарын жеткізді.
Өзге жерде дауыс беру мүмкін бе?
5 маусымда өтетін республикалық референдум кезінде іссапарда жүрген немесе өзге де жағдайлармен басқа елді мекендерге баратын азаматтардың дауыс беруіне жағдай жасалады.
Азаматтар есептен шығару куәлігімен өзі баратын кез келген елді мекендегі референдум учаскесінде дауыс бере алады.
Бұл туралы Орталық сайлау комиссиясынан мәлім етті.
5 маусымда республикалық референдумда дауыс беру құқығын беретін есептен шығару куәлігінің нысаны белгіленді.
Облыстық, республикалық маңызы бар қалалар мен республика елордасының комиссиялары дауыс беру құқығын беретін есептен шығару куәліктерінің қажетті санын белгілейді және оларды дауыс берушілердің жалпы санының бір пайызынан аспайтын есеппен дайындауды қамтамасыз етеді.
Есептен шығару куәлігін дауыс беретін күнге дейін жиырма күннен кешіктірмей тиісті аудандық, қалалық, қаладағы аудандық комиссияларға бөледі және береді.
Есептен шығару куәлігінің бес таңбалы сериялық нөмірі болады.
Олар жоғары және төмен тұрған комиссиялардың төрағасы мен хатшысы қол қоятын актімен рәсімделеді, кейін олардың мөрімен расталады.
"Дауыс беру құқығын беретін есептен шығару куәлігін көрсеткен кезде учаскелік комиссия дауыс беру күні азаматтарды оның келген жері бойынша учаскедегі тізімге енгізеді.
Есептен шығару куәлігі бір елді мекен шегіндегі басқа учаскеде дауыс беруге қатысқысы келетін азаматтарға берілмейді.
Жоғалған есептен шығару куәлігі қалпына келтірілмейді.
Есептен шығару куәлігінің көшірме нұсқалары берілмейді", - деп түсіндірді Орталық сайлау комиссиясының өкілдері.
Атап өтерлігі, кез келген азамат өзі бекітілген дауыс беру учаскесін referendum.gov.kz порталы арқылы анықтай алады.
Сайтта өзіңіз орналасқан аймағыңызды және ЖСН нөміріңізді көрсетсеңіз, учаскеңіз бен оның мекенжайы жайында ақпарат ұсынылады.
Тарихи бетбұрысқа ат салысайық 
Күні: 26 Мамыр, 2022
Автор: Иса ИДРИСОВ
Қазақстан Республикасының Президенті Қасым-Жомарт Тоқаев ел халқына үндеу жасап, Конституциялық өзгерістерге байланысты республикалық референдум өткізілетінін жариялады.
Президент Жарлығы бойынша референдумның өткізілу күні 5 маусым болып белгіленді.
Бұл ел тарихындағы үшінші референдум болмақ.
Біріншісі, 1995 жылы 29 сәуірде тұңғыш президенттің өкілеттігін ұзартуға байланысты өткізілілгені мәлім.
Екіншісі, 1995 жылы 30 тамызда екінші Конституция жобасын халық қалауына ұсыну бойынша дауысқа салуға қатысты өткізілді.
Осылайша тәуелсіздікке жаңа қол жеткізген Қазақстан небәрі төрт жылдан кейін екі мәрте референдум өткізген болатын.
Міне, енді араға 27 жыл салып, Конституцияға өзгерістер мен толықтырулар енгізу үшін тағы бір референдум қарастырылып отыр.
Жаңа Конституция біршама өзгерістерді әкеліп, Екінші Республика сипатына көшуге жағдай жасайды.
Ұсынылған өзгерістер Конституцияның 30-дан астам баптарын қамтып және олардың 80-ге тақау тармақтарына, тармақшаларына өзгертулер, толықтырулар мен ауыстырулар әкелінбек.
Бұл шамамен Конституцияның үштен бірін қамтиды деген сөз.
Сөйтіп, халық қолдаса Конституцияға өзгерістер енгізу арқылы біз жаңа қоғам қалыптастырамыз.
Атап айтсақ, президент функциялары парламентке, орталық биліктен өңірлік билікке беріледі.
Президенттің ешқандай үстемі әрі айрықша құзыреті жоқ, классикалық үлгідегі саяси институт болып саналатын түрі орнатылады, саяси жүйенің осы институциональдық негіздерінің нығайтылуы маңызды.
Конституциялық Сот (қазіргі Конституциялық Кеңестің орнына) құру арқылы Конституцияның бастапқы үлгісіндегідей Конституциялық Соттың үстемдегі орнатылады.
Құқық қорғау жүйесі жүйелі түрде дамытылып, конституциялық дәрежеде өлім жазасы жойылады.
Ел басқару ісіне халықтың қатысу ісі кеңейтіледі.
Конституциялық өзгерістер бойынша аралас сайлау жүйесі арқылы енді партияға мүше емес азаматтар да парламентке сайлана алады.
Мәжіліс депутатарының отызға тарта орнына тікелей халық сайлаған тәуелсіз депутаттар отыратын болады.
Осы уақытқа дейін өзекті болып келген талап енді "Жер және оның қойнауы, су көздері, өсімдіктер мен жануарлар дүниесі, басқа да табиғи ресурстар халыққа тиесілі"-деген жолдар арқылы 6 баптың 3 тармағындағы өзгерту түрінде жаңа Конституцияға енгізілетін болады.
Қарастырылып отырған референдум еліміздің болашағы мен демократиялық дамуын айқындап бермек.
Бұл референдумда Қазақстан болашағын айқындайтын жалпыхалықтық дауыс беру аясында тарихи шешімдер қабылданады.
Ел тағдырына бей-жәй қарамайтын әрбір қазақстандық өз таңдауын жасап, осы науқанға ат салысуы керек.
Ел болашағына алаңдаулы әрбір белсенді өмірлік ұстанымы бар азаматтар референдумда болып, жаппай дауыс беруге қатысуы керек.
Өйткені әрбір қазақстандықтың өз пікірі мен көзқарасын білдіруі – тарихи бетбұрысқа ат салысуы болып есептелмек.
Демек ел келешегін жақсартуға көмектесетіні айқын.
Жастар – жаңашылдық үшін.
Күні: 26.05.2022
Автор: Салтанат ІЛИЯШ.
Қарағанды қаласындағы "Достық үйінде" референдумды қоғамдық қолдау Республикалық штабы мүшелері жастар ұйымдарының өкілдерімен, Қарағанды облысындағы "Ассамблея жастары" РҚБ Өкілдігінің мүшелерімен және жастар қатарындағы қоғамдық пікір көшбасшыларымен кездесті.
5 маусымдағы референдум бойынша Конституцияға енгізілетін реформаларды талқылап, еркін пікір алмасқан шараға қатысқан "Ассамблея жастары" РҚБ төрағасы Тимур ЖҰМЫРБАЕВ аталған тарихи шараның, әсіресе жастар үшін маңыздылына тоқталды.
Себебі, жаңа қоғамдағы жаңа саяси модельдің негізгі пайдаланушылары да, "Жаңа Қазақстанның" іргетасын бірге қалап, демократиялық қоғамға апаратын да бүгінгі жастар болмақ.
Референдум елімізде соңғы рет қазіргі Конституциямыз бекіген 1995 жылы өткен болатын.
Сол кезде өзгеріс Қазақстан халқы Ассамблеясының бастамасымен болған болатын.
Бүгінгі таңда Ассамблея еліміздегі этностық топтардың, қоғамның мүдделерін білдіретін қалыптасқан алаң.
Президент Қасым-Жомарт Тоқаев Ассамблеяның "Ел бірлігі – жаңа Қазақстанның тірегі" атты ХХХІ сессиясының жұмысында Конституцияға елдің саяси жүйесін түбегейлі өзгертетін толықтырулар енгізу турама бастама көтеруі кездейсоқ емес, – деді Тимур Жұмырбаев.
Тимур Ғабдолұлы еліміздегі саяси жүйе үшін референдум сирек құбылыс болса да, ол ел дамуындағы маңызды жағдай болмақ дейді.
Кез келген өзгеріс қоғамда түрлі пікірлер тудыратыны – қалыпты құбылыс.
Оның үстіне "Қаңтар оқиғасынан" кейін "қоғам, билік органдары, азаматтық қоғам қандай болуы керек?" деген әңгіме туындады.
Осы орайда қоғамымыз әділеттік, сыйластық негізінде құрылуы керек екенін де тілге тиек етті Тимур Жұмырбаев.
Бұл, әсіресе, жастар үшін маңызды ұстаным.
"Себебі, жастар өздеріне деген әділетсіздікті жіті сезінеді" деген ол жастар осы елдің азаматы ретінде жаңа қоғамды құруға тікелей атсалысуы керектігін баса айтты.
Тимур Ғабдолұлы Конституцияның 33 бабына енгізілетін өзгерістердің ең негізгілеріне тоқталып, түсініктеме де берді.
"Егер Конституцияға енгізілетін өзгерістерді көпшілік қолдап, дауыс беретін болса, адам құқықтарының бостандықтары мен шекарасы кеңейеді" дейді ол.
Бұл – Конституциялық соттың құрылуы нәтижесінде жүзеге аспақ.
Яғни, адам құқықтары бойынша уәкілетті омбудсмендер институты Конституциялық деңгейде бекітіледі.
Бұл жүйе елімізде болғанымен, 15 шақты ғана адам жұмыс істейтін институтқа шағым жасаушылар дені көп болғанымен, олар барлығымен жұмыс жасай алмайтыны анық.
Өзгерістер енгізілетін болса, адам құқықтары мен бостандықтарын қорғау түбегейлі жаңа деңгейге көтеріледі.
Еліміздегі Конституциялық кеңес саяси институт болғандықтан, азаматтармен өзара әрекеттесуі болған жоқ әрі олардың жұмыстары көзге көріне қоймады.
Өзгерістер қабылданар болса, қарапайым тұрғындар өздерінің Ата Заңмен белгіленген құқықтары мен бостандықтарына қол сұғылған жағдайда Конституциялық сотқа жүгіне алады.
Егер аталған институт жаңа деңгейге көтерілер болса, бірқатар мәселелер шешімін табады деген болжам бар, – дейді Тимур Жұмырбаев.
Еліміздің демократиялық қоғам жолында екенін айқындайтын тағы бір дәлел – ең ауыр жаза ретіндегі – өлім жазасынан түбегейлі бас тартуды көздеуінде.
Бұл өз кезегінде Қазақстанды демократиялық қоғамға жақындата түсетіні анық.
Тимур Жұмырбаев тоқталған негізгі өзгерістердің бірі – сайлау жүйесінің өзгеруі.
Яғни, мәслихат пен Парламент ролінің күшеюі.
Бұл өзгерістің халық үшін маңыздылығы – Мәслихат та, Парламент Мәжілісі де қоғам өкілдерінен құралатындығында.
"Партия да, халық сайлаған депутат та сайлаушылар алдында дербес жауапкершілікке ие.
Қазір біз кімге дауыс беретінімізді және депутаттыққа үміткер ретінде берген уәделерінің орындалуын қадағалай аламыз.
Егер референдумнан кейін өзгерістер қабылданар болса, депутат жұмысы көңілден шықпаған жағдайда сайлаушылар олардың мандаттарын қайтарып ала алады" дейді Тимур Ғабдолұлы.
Өзгерістердің тағы бірі – Президенттің өңірдің нормативтік-құқықтық актілеріне кірісе алмайтындығында.
Ол дегеніміз – облыс деңгейінде қабылданған шешімдерді Президент Жарлығымен өзгерте алмайды.
Яғни, жергілікті өзін-өзі басқару органдары күшейеді.
Сондықтан, Тимур Жұмырбаев жастарды азаматтардың өздері шешім қабылдау процесіне қатыса алатын саяси қатынастар моделін құруға шақырды.
"Қоғамға мүмкіндік берілді, таңдау өзімізде.
Сондықтан, біздер, яғни, жастар 5 маусымда өтетін референдумда азаматтық ұстанымымызды білдірейік" дейді ол.
Өз кезегінде жастар да алдағы болатын референдумға қатысты пікірлерімен бөлісті.
Референдум өткізу кездейсоқ пайда болған жоқ.
"Қаңтар оқиғасы" ұзақ жылдар шешімін таппаған жүйелік проблемалардың бар екенін көрсетті.
Қазір "Жаңа Қазақстан" аталатын заманауи қоғамға бетбұрыс жағдайындамыз.
Бұл – халықтың пікірі ескерілетін мінсіз мемлекет.
Оны әлбетте, мемлекет деңгейінде жүйелі өзгерістер енгізбестен құру мүмкін емес.
Ал, осындай өзгерістердің жалпыхалықтың дауыс беруі арқылы енгізілетіні қуантады.
Мен өзімнің азаматтық ұстанымымды білдіру мақсатында 5 маусымда дауыс беремін.
Ал, жастарға таңдау жасар алдында референдум кезінде ұсынылатын өзгерістерді мұқият зерттеуге кеңес беремін, – дейді Қарағанды қаласы жастар мәслихатының депутаты, IV курс студенті Аслан Смағұлов.
Референдум кезінде басқа қалада жүрген азаматтар қалай дауыс береді
Күні: 26.05.2022, 08:00
5 маусымда өтетін республикалық референдум кезінде азаматтар есептен шығару куәлігімен болатын жеріндегі сайлау учаскесінде дауыс бере алады.
Бұл туралы Орталық сайлау комиссиясынан мәлім етті, деп хабарлайды ҚазАқпарат тілшісі.
"Қазақстан Республикасындағы сайлау туралы" Конституциялық заңда азаматтардың тұрғылықты жерін ауыстырған кезде дауыс беру құқығын беретін есептен шығару куәлігі бойынша дауыс беру құқығы қарастырылған.
Осыған байланысты Конституциялық заңның нормаларын іске асыру үшін Орталық референдум комиссиясы "2022 жылғы 5 маусымға тағайындалған республикалық референдум өткізу кезінде дауыс беру құқығын беретін есептен шығару куәліктерін берудің және есепке алудың кейбір мәселелері туралы" қаулы қабылдады" — деп атап өтеді комиссиядан.
Таратылған мәліметке сәйкес, қаулымен 2022 жылғы 5 маусымда республикалық референдум өткізу кезінде дауыс беру құқығын беретін есептен шығару куәлігін беру және есепке алу Орталық сайлау комиссиясының 2009 жылғы 8 сәуірдегі қаулысымен бекітілген тиісті қағидаларға сай жүзеге асырылады.
5 маусымда республикалық референдумда дауыс беру құқығын беретін есептен шығару куәлігінің нысаны белгіленді.
Облыстық, республикалық маңызы бар қалалар мен республика елордасының комиссиялары: дауыс беру құқығын беретін есептен шығару куәліктерінің қажетті санын белгілейді және оларды дауыс берушілердің жалпы санының бір пайызынан аспайтын есеппен дайындауды қамтамасыз етеді, есептен шығару куәлігін дауыс беретін күнге дейін жиырма күннен кешіктірмей тиісті аудандық, қалалық, қаладағы аудандық комиссияларға бөледі және береді.
Есептен шығару куәлігінің бес таңбалы сериялық нөмірі болады.
Олар жоғары және төмен тұрған комиссиялардың төрағасы мен хатшысы қол қоятын актімен рәсімделеді, содан кейін олардың мөрімен расталады.
"Дауыс беру құқығын беретін есептен шығару куәлігін көрсеткен кезде учаскелік комиссия дауыс беру күні азаматтарды оның болатын жері бойынша учаскедегі тізімге енгізеді.
Есептен шығару куәлігі бір елді мекен шегіндегі басқа учаскеде дауыс беруге қатысқысы келетін азаматтарға берілмейді.
Жоғалған есептен шығару куәлігі қалпына келтірілмейді.
Есептен шығару куәлігінің көшірме нұсқалары берілмейді" — деп түсіндіреді Орталық сайлау комиссиясы.
Референдум кезінде басқа қалада жүрген азаматтар қалай дауыс береді
Күні: 26.05.2022, 08:00
5 маусымда өтетін республикалық референдум кезінде азаматтар есептен шығару куәлігімен болатын жеріндегі сайлау учаскесінде дауыс бере алады.
Бұл туралы Орталық сайлау комиссиясынан мәлім етті, деп хабарлайды ҚазАқпарат тілшісі.
"Қазақстан Республикасындағы сайлау туралы" Конституциялық заңда азаматтардың тұрғылықты жерін ауыстырған кезде дауыс беру құқығын беретін есептен шығару куәлігі бойынша дауыс беру құқығы қарастырылған.
Осыған байланысты Конституциялық заңның нормаларын іске асыру үшін Орталық референдум комиссиясы "2022 жылғы 5 маусымға тағайындалған республикалық референдум өткізу кезінде дауыс беру құқығын беретін есептен шығару куәліктерін берудің және есепке алудың кейбір мәселелері туралы" қаулы қабылдады" — деп атап өтеді комиссиядан.
Таратылған мәліметке сәйкес, қаулымен 2022 жылғы 5 маусымда республикалық референдум өткізу кезінде дауыс беру құқығын беретін есептен шығару куәлігін беру және есепке алу Орталық сайлау комиссиясының 2009 жылғы 8 сәуірдегі қаулысымен бекітілген тиісті қағидаларға сай жүзеге асырылады.
5 маусымда республикалық референдумда дауыс беру құқығын беретін есептен шығару куәлігінің нысаны белгіленді.
Облыстық, республикалық маңызы бар қалалар мен республика елордасының комиссиялары: дауыс беру құқығын беретін есептен шығару куәліктерінің қажетті санын белгілейді және оларды дауыс берушілердің жалпы санының бір пайызынан аспайтын есеппен дайындауды қамтамасыз етеді, есептен шығару куәлігін дауыс беретін күнге дейін жиырма күннен кешіктірмей тиісті аудандық, қалалық, қаладағы аудандық комиссияларға бөледі және береді.
Есептен шығару куәлігінің бес таңбалы сериялық нөмірі болады.
Олар жоғары және төмен тұрған комиссиялардың төрағасы мен хатшысы қол қоятын актімен рәсімделеді, содан кейін олардың мөрімен расталады.
"Дауыс беру құқығын беретін есептен шығару куәлігін көрсеткен кезде учаскелік комиссия дауыс беру күні азаматтарды оның болатын жері бойынша учаскедегі тізімге енгізеді.
Есептен шығару куәлігі бір елді мекен шегіндегі басқа учаскеде дауыс беруге қатысқысы келетін азаматтарға берілмейді.
Жоғалған есептен шығару куәлігі қалпына келтірілмейді.
Есептен шығару куәлігінің көшірме нұсқалары берілмейді" — деп түсіндіреді Орталық сайлау комиссиясы.
Жаңа Қазақстанға ортақ күшімізбен жетеміз - Нұржан Жетпісбаев
Күні: 00:30, 26 Мамыр
Автор: Олжас АДАЙ
Нұр-Сұлтан, BAQ.KZ тілшісі.
Бүгін елордада Жастар қанатының "Kenes Ortalygy" жобасы аясында субмәдениет жастары өкілдерімен кездесу өтті.
Іс-шарада Республикалық партия штабының мүшесі, Жастар қанатының төрағасы Нұржан Жетпісбаев референдумның негізгі мақсаттары мен міндеттері туралы айтып берді.
Мен еліміздің әрбір жас азаматынан жалқаулық танытпай, енгізілетін түзетулермен танысып шығуларын сұрағым келеді.
Себебі, сайлаушылардың негізгі бөлігі жастар.
Біз қазір дауыс бере отырып, өзіміз өмір сүріп жатқан еліміздің болашағының іргетасын қалайтынымызды бәріміз түсінуіміз керек, - деп атап өтті Нұржан Жетпісбаев.
Сондай-ақ, Жастар қанатының өкілдері жастардың тарапынан ерекше белсенділік бар екенін айтты.
Рефендум өткеннен кейін 6 маусым бірден Жаңа Қазақстан болып кетпейді.
Бұл түсініктен арылумыз қажет.
Жаңа Қазақстанға бәріміздің күшімізбен жетеміз.
Бүгінгі мәселе тарихи мәселені жастармен талқылау, -деді Н.Жетпісбаев.
Республика бойынша "Kenes Ortalygy" аясындағы кездесулер Жас депутаттар корпусы мүшелерінің, қоғам қайраткерлері мен қоғамдық пікір көшбасшыларының қатысуымен өткізіледі.
Бүгінгі таңда Жастар қанатының аймақтық филиалдары офлайн және онлайн форматта 100-ден астам кездесу өткізді.
Бүгінгі кездесуде алдағы саяси іс-шараның тарихи маңызы туралы да көп айтылды.
Бүгін мен Конституцияға енгізілетін өзгерістер туралы тыңдай отыра, 18 жасқа толған әрбір тұрғынға қатысты екенін түсіндім.
Бұл сайлау мен үшін, жалпы айтқанда, барлық қатарластарым үшін алғашқы болмақ.
Әрине, өзіңізге қажетті кейбір нәрселерді толығырақ зерттеп, содан кейін сайлау учаскесіне барып, өз таңдауыңызды жасауыңыз керексіз,- дейді "Astana IT University" 1 курс студенті Әділбек Бекешов.
Әділбек Бекешовтың айтуынша, егер әрбір жастарға референдумның маңыздылығын түсіндірсе әрбірі қатысуға әзір.
Сонымен қатар кездесу барысында жалпы республикалық референдум өткізудің тәртібі мен міндеттері, Конституциялық реформаның бағыттары, жаңа Қазақстанды құрудағы референдумның маңызы, елордада мемлекеттік жастар саясаты саласында атқарылған жұмыстар туралы, елордалық жастарды жұмыспен қамту мәселелері сынды тақырыптар талқыланды.
Референдум: Алматы облысы бойынша 1053 сайлау учаскесі бар
Күні: 23:50, 25.05.2022
Бесінші маусымда өтетін республикалық референдум қарсаңында Орталық референдум комиссиясының мүшесі Сабила Мұстафина Талғар ауданында сайлау учаскелерін аралады, деп хабарлайды "Хабар 24".
Облыстық, аудандық референдум коммисиясының мүшелерімен кездесіп, дайындықтарын пысықтады.
Мұстафинаның айтуынша, кейбір комиссия мүшесінің саяси науқанды өткізуде тәжірибесі жоқ.
Себебі елімізде референдум соңғы рет 1995 жылы өткен.
Сондықтан аймақтарда семинар-кеңес өткізіліп, коммисия мүшелері дайындықтан өтіп жатыр.
Тимур Дауытов, облыстық референдум комиссиясының төрағасы:
- Бізде тәжірибесі жоқ жаңа комиссия мүшелері бар.
Біріншіден, біз осы контингентпен республикалық референдумда не істеу керектігін, дауыс беру, есептеу тәртібін басынан аяғына дейін толығымен үйрету үшін жұмыс істеп жатырмыз.
Қазіргі уақытта комиссия мүшелерінің барлығы дерлік қашықтан оқытуды аяқтады.
Қазір біз каскадтық әдіспен оқытуды бастадық, бұл да комиссия мүшелерінің 100 процентін қамтитын болады.
МІНДЕТТЕР МЕН ҚҰҚЫҚТАР ТҮСІНДІРІЛДІ
Күні: 25/05/2022
Автор: Қалмұрат
Ел Конституциясына өзгерістер мен толықтырулар енгізу негізінде 5 маусымда өтетін жалпыхалықтық референдум – көпшіліктің қолдауына ие болып отыр.
Референдумды заң аясында өткізу, белсенді қатысу қоғамда терең талқылануда.
Қоғам арасында қызу талқыға түсіп, қолдау тауып отырған референдумды өткізу барысында заңбұзушылықтардың орын алуын болдырмау мақсатында "Партиялық емес байқау орталығы" республикалық қоғамдық бірлестігінің Түркістан облыстық филиалының төрағасы Әшірбаев Бақытжан Шәкірұлының Жетісайда арнайы семинар өткізді.
Жиынға аудандағы учаскелік сайлау комиссияларының төрағалары мен хатшылары, аталмыш қоғамдық ұйымнан байқаушы ретінде ұсынылатын азаматтар, аудандағы қоғамдық ұйымдардың төрағалары мен мүшелері қатысты.
Конституцияны бүкілхалықтық дауыс беру арқылы өзгертудің елдің еркін ашық білдіруінің айқын көрінісі екендігін, мемлекет басшысының бастамаларындағы саяси тың реформаларды жүзеге асырудың, билік институттары арасындағы конституциялық құрылымды жетілдірудің тиімді тәсілі екенін айтқан Бақытжан Шәкірұлы референдумды өткізу барысында байқаушылардың міндеті мен учаскелік сайлау комиссиясы төрағаларының жұмысы, заңдылықтары жайлы түсіндірме жұмыстарын жүргізді.
Пікірлер талқыланып, қойылған сұрақтарға жауаптар берілді.
Халықаралық ұйымдардың мәні зор
Күні: 25 Мамыр, 2022
Автор: Абай Отар
Дипломатиялық корпус өкілдеріне арналған брифингте референдумға қатысты мәселелер талқыланды.
Іргелі жиынға Премьер-Министрдің орынбасары – Сыртқы істер министрі Мұхтар Тілеуберді мен Орталық референдум комиссиясының төрағасы Нұрлан Әбдіров қатысты.
Сыртқы істер министрі М.Тілеуберді өз сөзінде кейінгі кезде болып жатқан дағдарыстар мен оқиғаларға, соның ішінде пандемияға, әлемдегі геосаяси жағдай мен оның зардаптарына қарамастан, Қазақстанда реформалар жүргізіліп жатқанын жеткізді.
"Конституцияға енгізілетін түзетулер Мемлекет басшысының 16 наурыздағы халыққа Жолдауында айтқан саяси реформаларын қамтыған.
Олар Қазақстанның саяси­ жүйесін түбегейлі өзгертуге бағыт­талған.
Басты мақсат – азаматтардың мемлекеттік басқаруға қатысуын кеңейту және саяси процестерді айтарлықтай демократияландыруды қамтамасыз ету", деді М.Тілеуберді.
Ведомство басшысы Конституцияға өзгеріс енгізу бойынша жұмыс тобы құрылғанын жеткізіп, оның құрамына заңгерлер, тиісті мекемелер басшылары енгенін де атап өтті.
"Ең алдымен, түзетулер супер­президенттік басқару моделінен ықпалды Парламенті мен есеп беретін Үкіметі бар президенттік республикаға көшуге бағытталған.
Сондай-ақ реформа биліктің өкілді тармағы мен тежемелік және тепе-теңдік жүйесін айтарлықтай нығайтып, мәслихаттардың тәуелсіздігін арттырады.
Сенат тек Мәжіліс қабылдаған заңдарды мақұлдауға немесе қабылдамауға құқылы.
Яғни, заң қабылдау құқығы Мәжіліске беріледі.
Сонымен қатар Мәжіліс пен облыстық мәслихаттар депутаттарын сайлау барысында мажоритарлы-пропорционалдық моделі қолданылады.
Бұл сайлаушылардың көзқарастары мен пікірлері толық қамтуға мүмкіндік береді.
Бұл сондай-ақ партия құрамында жоқ кандидаттардың Парламентке баруына жол ашады.
Саяси бәсекелестікті арттырып, азаматтардың өздері сайлаған депутаттармен тікелей байланысуына жағдай жасайды.
Мұндай шешімдер көппартиялық жүйені күшейтеді", деді М.Тілеуберді.
Сонымен қатар президенттерге өз өкілеттіктері кезеңінде саяси партияға мүше болуға тыйым салынатынын жеткізді.
Министрдің айтуынша, бұл норма сая­си бәсекелестікті арттырып, барлық партияларының дамуына тең жағдай жасайды.
Бұдан бөлек, Президенттің ең жақын туыстарына квазимемлекеттік секторда саяси лауазымдар мен басқарушылық қызметтерді атқаруға шектеу қойылады.
"Бұл реформалар Жаңа Қазақстанды, Президентіміз атап өткендей, ең алдымен әділетті Қазақстанды құруға бағытталған.
Әсіресе, азаматтардың жеке бастамасына мүмкіндік беріп, әділетті қоғамның іргетасы қаланып, анағұрлым белсенді, серпінді және бәсекеге қабілетті саяси жүйе қалыптасып, төзімді, әртараптандырылған және тең экономика құрылады.
Мақсат – теңсіздік пен кедейлік секілді өмірлік маңызды әлеуметтік және экономикалық мәселелерді шешу.
Қазақстан халқының ұзақ мерзімді әл-ауқатын қамтамасыз ету.
Бұл процесс жеке және әлеу­мет­тік құндылықтар жүйесін де толықтай өзгертуді талап етеді.
Жаңа Қазақстанды құру мемлекеттік басқару моделін жаңғыртуды көздейтін Екінші Республиканы құру тұжырымдамасымен қатар жүреді", деді М.Тілеуберді.
Осы орайда, министр үш негізгі мәселеге назар аударды.
Біріншісі, Қазақстан референдумды ең жақсы демократиялық стандарттар мен қағидаттар бойынша ең әділ және ашық түрде өткізуге міндетті.
"Екіншіден, бұл кең ауқым­ды реформалар референдумда халқымыз тарапынан қолдау табады деп үміттенеміз.
Қазірдің өзінде сауалдамалар ұсынылған түзетулерді тұрғындардың қолдайтынын, көпшілік қатысатынын көрсетеді.
Әрине, бұл қуантады.
Ең бастысы, біз ұлт ретінде, халықаралық серік­тестеріміз күн тәртібіне шыға­рыл­ған реформаларға қолдау көрсетуін жалғастыра береді деп үміттенеміз.
Қазірдің өзінде 10 халықаралық ұйым мен бірнеше мемлекет өз бақылаушыларын жіберді", деді М.Тілеуберді.
Орталық референдум комиссиясының төрағасы Н.Әбді­ров өз сөзінде халықаралық ұйымдардың елі­міздегі саяси ахуалға қызығушылық танытқанына ырзалығын білдірді.
"Негізгі Заңға енгізілген түзетулер еліміз үшін өте маңызды.
Өзгерістер Конституция баптарының үштен біріне қатысты.
Сайлау процесі мен сайлау заңнамасын жаңғыртумен байланысты реформалар ұлттық сайлау жүйесі үшін түйінді мәселе­ле­рдің бірі.
Бұл реформаларды Президент Қасым-Жомарт Тоқаев биылғы 16 наурыздағы халыққа Жолдауда атап көрсеткен еді", деді Н.Әбдіров.
Спикер сондай-ақ референдумды бақылауға қатысатын халық­­ара­лық ұйым миссия­сы келуі­нің мәні зор екенін атап өтті.
Демек еліміз үшін ма­ңыз­­ды мәселеге шетелдіктер де қызы­ғушылық танытып отыр.
"Орта­лық референдум комиссиясының отырыстарында қаралған алғашқы мәселелердің бірі халықаралық байқау институтын ашу болды.
Бүгінгі таңда 100-ден астам байқаушы аккредиттелген.
Оның ішінде ЕҚЫҰ байқаушылар миссиясының өкілдері де бар", деді Н.Әбдіров.
Орталық референдум комис­сия­сының төрағасы қазіргі уақытта ТМД, ТМД Парламентаралық Ассам­блеясы және Түркі мемле­кет­тері ұйымының байқау­шы­лар миссиялары тіркелгенін жеткізді.
"Бүгінге дейін 17 мемлекет делегацияларының өкілдері аккредиттелген.
Бұл жұмыс жал­ға­сып жатыр.
Халықаралық бай­қаушыларды тіркеу 30 мамыр күні сағат 18:00-ге дейін жалғасады", деді Н.Әбдіров.
Демократиялық реформалардың тиімді құралы
Күні: 25 Мамыр, 2022
Авторы: Қанатбек САФИНОВ
Қазіргі уақытта барлық мемлекеттік және қоғамдық институттар жұмыла кіріскен Жаңа Қазақстанды құру жолындағы ауқымды мемлекеттік құрылыс процесі жүзеге асырылуда.
Жаңа Қазақстанды құру мақсаттары – айқын.
Бұл дегеніңіз құқық және заң үстемдігі қағидатын жаппай енгізу негізінде қазақстандықтардың өмірін сапалы өзгерту үшін жағдай жасау деген сөз.
Мамыр айының алғашқы онкүндігінде Парламент Сенатының Конституциялық заңнама, сот жүйесі және құқық қорғау органдары комитеті Әл-Фараби атындағы Қазақ ұлттық университетінде көшпелі отырыс өткізді.
Онда заң білімінің сапасын арттыру мәселелерімен қатар елімізде жүргізіліп жатқан конституциялық реформалар туралы қадамдар да талқыланды.
Сонымен қатар депутаттар Алматы қаласы заң консультанттары палаталарының өкілдерімен кездесулер өткізді.
Кездесулер барысында тіпті кәсіби заң қауымдастығында, ғалымдар мен іс мамандары арасында Конституцияға енгізілетін түзетулерге байланысты түсіндіруді қажет ететін кейбір мәселелер туындағандығына көз жеткіздік.
Мысалы, түзетулерді әзірлеу, талқылау неліктен осындай "жеделдетілген" режімде өтіп жатыр?
Неліктен түзетулер тек осы мәселелермен ғана шектеледі?
Бұл түзетулер елдің саяси жү­йесін реформалау жолындағы проблемаларды шешу үшін жеткілікті ме?
"Заң шығару" жобасындағы Үкіметтің кеңей­тілген өкілеттіктері туралы мәселе өткір қойылды.
Маңызды және терең мағынасы бар мұндай сұрақтар жүргізіліп жатқан реформалардың мәнін түсіну үшін нақты жауапты талап етеді.
Бірінші.
Біз "тарихи уақыттың" жеделдету дәуірінде өмір сүріп жатқанымыз белгілі.
Бұл жеделдету барған сайын қарқын алып барады.
Оған жаһандық әлемдегі жағдайдың күрделенуі, барлық дерлік мемлекет бастан кешіп отырған бірқатар геосаяси және экономикалық сын-қатердің бой көтеруі ықпал етуде.
Барлық мәселе табыстар мен жетістіктерді былай қойғанда, мемлекеттерде тұрақтылықты, тығырықтан шығу жолдарын айқындауға тіреліп тұр.
Біздің еліміз жаһандық проблемалармен бірге, қаңтардағы қайғылы оқиғаларға әкеп соқтырған бірқатар ішкі проблеманы бастан кешуде.
Осындай түйінді мәселелерге қайтарылатын жауапты кейінге қалдыру мүмкін емес.
Оның бәріне ден қою, түйіндерді шешу неғұрлым шұғыл сипат алуға тиіс.
Ел басшысының бұл бағытта алға ұмтылудағы қатаң талаптары бар болғаны екі ай ішінде атқарылған аса маңызды істерден көрініс тапты.
Әлбетте, заңнамалардың бұрмалануына жол беріліп жатқан жоқ.
Мемлекет түзетулерді кеңінен талқылау, оларды түсіндіру үшін барлық қажетті шараны қабылдады және оларды қабылдау рәсімі қолданыстағы заңнамаға толық сәйкес келеді.
Екінші.
Конституцияға енгізілетін түзетулер топтамасын нақты нормалардың мазмұны мен олардың шеңбері тұрғысынан ғана емес, сонымен бірге оның мәні, осы түзетулердің елімізді саяси, экономикалық, әлеуметтік жаңғыртудың жалпы процесінде атқаратын рөлі тұрғысынан да қарау керек.
Конституцияның мемлекеттің негізгі заңы ретіндегі ережелері тікелей қолданыста болса да, ең бастысы мемлекеттік құрылыстың негізін анықтайды, оның іргетасы ретінде қызмет етеді, негізгі идеялары мен қағидаттарын қалыптастырады.
Содан кейін конституциялық ережелер конституциялық заңдарда және басқа да заңнамалық актілерде, заңға тәуелді актілерде, мемлекеттік органдардың, лауазымды адамдардың, азаматтар мен ұйымдардың қызметінде іске асырылады.
Референдумда біз дауыс беретін құжат алдағы саяси өзгерістердің болашағын белгілейді және негізін қалайды.
Осындай ауқымды реформалардың да өзіндік даму қисыны бар.
Бұл – жүйелілік және кезеңділік.
Мұндағы ерекшелік – бұра тартуға жол бермейді, қолдағы бар тәжірибеге сүйене отырып, оңтайлы жолдарды іздестіруге мүмкіндік береді.
Бүгінгі күні аталған өзгерістер мен толық­тыруларды қабылдау ең басты болып табылғанымен ол Қазақстанда мем­лекеттік құрылысты жалғастырудың іргетасын қалаушы реформаның алғашқы сатысы ғана.
Сол арқылы келесі сатыларға аяқ басатын боламыз.
Бірақ саяси трансформацияның жалпы векторына сәйкес, бұл бірінші кезеңнің өзіндік мақсаттары мен міндеттері бар.
Біріншіден, бұл дегеніміз, одан әрі және тиімді демократияландыру, яғни мемлекеттік мәселелер мен проблемалардың кең ауқымын шешуде жұртшылықтың белсенділігін арттыру, қоғам мүшелерін, әрбір азаматты саяси өмірге қатысудың алуан түрлі нысандары – партиялардың, басқа да үкіметтік емес ұйымдардың жұмысына, жергілікті және орталық органдарға сайлауға, мемлекет қабылдайтын шешімдерді талқылауға тарту.
Екінші бағыт – мемлекеттің өзін, мемлекеттік аппаратты реформалау, оның ішінде оны бюрократиядан арылту.
Мұн­дағы мәселе жекелеген мемлекеттік органдардың атаулары мен қызметін өзгерту ғана емес, жекелеген мемлекеттік органның, әр мемлекеттік қызметшінің өз қызметіне деген көзқарасын түбегейлі өзгерту болып табылады.
Бұл реформа заңнама мен мемлекеттік органдар жүйесін өзгертуді ғана талап етпейтіні түсінікті.
Ол әрбір мемлекеттік қызметшінің, әрбір азаматтың психологиясын өзгертуді талап етеді.
"Азаматтар үшін мемлекет" қағидаты басқаша емес, жалпыға ортақ болуға тиіс.
Қазақстан ғылымының патриархы, ел тәуелсіздігінің алғашқы қарлығаштарының бірі академик Салық Зиманов құқықтық реттеудің негізгі мақсаты адамның тұтыну қажеттіліктері, құқықтары мен бостандығы болуға тиіс екенін бірнеше рет айтқан болатын.
Конституциялық реформаның кейбір қарсыластары Конституциялық Кеңесті Конституциялық сотпен алмастыру кеңсе маңдайшасын ауыстыру ғана деп түсінеді.
Сот – бұл нақты дауларды қарастыратын және белгілі бір құқықтар мен мүдделерді қорғайтын, сот төрелігін жүзеге асыратын орган.
Конституциялық сот сот төрелігін жүзеге асыратын, Конституцияны және азаматтардың құқықтары мен бостандықтарын қорғайтын орган болып табылады.
Конституциялық Кеңес, менің ойымша, еліміздің конституциялық құқық актілерінің негізгі шоғырын құраған Конституцияның жекелеген нормаларын түсіндіру жөніндегі көптеген қаулы шығара отырып, өзінің тарихи миссиясын орындап болды.
Енді азаматтардың конституциялық ережелерді күнделікті өмірде, өзекті мәселелерді шешетін конституциялық сотқа тікелей жүгінуі арқылы жүзеге асыратын уақыт келді.
Көптеген елдегі сияқты қазақстандық құқық қолдану тәжірибесінде де азаматтың бір ғана тұрғын үй алуға қол жеткізу мәселесі шешілуде.
Бұл аса қарапайым мәселе емес.
Ол әркімнің өз міндеттемелері бойынша жауап­кершілігі және адам құқықтары жөніндегі көптеген халықаралық актіде бекітілген адамның тұрғын үй құқығы арасындағы тепе-теңдікті іздес­ті­руді талап етеді.
Қолданылып жүрген нор­мативтік-құқықтық актілердің Консти­ту­цияға, конс­титуциялық құқықтар мен бостандықтарға қаншалықты сәйкес келетіні туралы осы және сол сияқты мәселелерді Конституциялық сот шешуге тиіс болады.
Осы мақсаттарға қол жеткізу – азаматтарды мемлекет мәселелерін шешуге және мемлекеттік аппаратты реформалауға тарту осы бағыттағы жұмыстарды одан әрі сапалы жаңа деңгейде жүргізуге мүмкіндік береді.
Үшінші.
Мемлекеттік биліктің теңдестірілген жүйесін құру.
Шынында да, бірқатар конституциялық түзету атап айтқанда, іс жүзінде заң күші бар нормативтік-құқықтық актілерді қабылдаудағы атқарушы биліктің қосымша өкілеттіктерін қарастырады.
Алайда мұндай түзе­тулерді конституциялық реформаның жалпы мәнмәтінінен тыс, оқшау қарастыруға болмайды.
Мемлекет басшысы наурыз айындағы Қазақстан халқына Жолдауында мемлекет тұрақтылығының негізі болып табылатын саяси жүйенің мынадай формуласын айқындап берді: "мықты Президент – ықпалды Парламент – есеп беретін Үкімет".
Біз түзетулер топтамасынан осы мақсатқа жетуге бағытталғанын бірқатар өзгеріс пен толықтыруды көріп отырмыз.
Ол – Президент өкілеттігін азайту, "суперпрезиденттік" атаудан бас тартып, президенттік-парламенттік республикаға көшу, тұтастай алғанда, билік тармақтарын бөлудің, тежемелік әрі тепе-теңдік жүйені пайдаланудың конституциялық қағидатын іс жүзінде тиім­ді іске асыруды көздейтін билік институттарының жаңа моделін құру.
Шынайы халықтық өкілдікті жүзеге асыратын және осыған байланысты ықпалды болып табылатын, тиімді жұ­мыс істейтін Парламент болмайынша Президенттік билік күшті және беделді бола алмайды.
Ал нақты, іс жүзінде Үкіметтің есеп беру жауапкершілігі оның кеңейтілген заң шығару өкілеттіктерін теріс пайдалану тәуекелдерін жояды.
Құқық үстемдігі қағидаты негізінде мемлекеттік билік жүйесінде тең құқықты әріптес болатын заң шығарушы орган – Парламенттің ұйымдастыру және оның жұмысын реформалау шараларына толығырақ тоқталғым келеді.
Конституция бойынша Парламент заң шығару билігін жүзеге асыратын Республиканың ең жоғары өкілді органы болып табылады.
Конституцияға енгізілетін түзетулер негізі болып саналатын оңтайландыру Парламенттің, оның Палаталарының, әрбір депутаттың барлық функциясына қатысты болуға тиіс.
Ең алдымен, депутаттық корпустың өкілдік функциялары күшейтілуі керек.
Депутаттардың заң шығару, заң шығару қызметі жұртшылықтың сұраныстары негізінде құрылуы қажет.
Біздің азаматтарымыздың "бастамашыл заңнамасы" депутаттық заңнамалық бастама арқылы іске асырылуға тиіс.
Депутаттар Үкімет ұсынған заң жобаларын "тазартумен" немесе сараптамалық және "техникалық" жұмыстармен айналыспай, қоғам мүшелерінің сұранысы негізінде қабылдануы қажет заңнамалық актілер тұжырымдамасын әзірлеуге тиіс.
Мысалы, Парламент қабылдаған соңғы заңдардың бірі бойынша депутаттар үкіметтік заң жобасының 32 бабына 307 түзету енгізді.
Бұл ретте кәсіптік біліктілікті арттыра отырып, заңнамалардың тиімді­лігіне мониторинг жүргізу, жаңа заңдарды қабылдаудан күтілетін нақты нәтижелер және тағы басқалары бойынша жұмыстарды күшейту арқылы заң шығару қызметінің сапасына талапты көтеру қажет.
Тұтастай алғанда, қазірдің өзінде күш-жігерді құқықтық салаға қауіп төндіретін қабылданған актілердің санынан олардың сапасына қарай көше отырып, заңнаманың тиімділігін арттыруға шоғырландырылуы тиіс.
Әрине, атқарушы биліктің, Үкімет мүшелерінің қабылданған заңдарды орындау жауапкершілігіне парламенттік бақылауды жандандырып, оның рөлін көтеруіміз керек.
2017 жылғы конституциялық реформа арқылы осы механизмді енгізудің алғашқы қадамдары жасалған болатын.
Енді осы жұмысты жетілдіріп, оны іске асыру механизмдерін айқындап алуымыз және нақты жұмыс істейтін парламенттік бақылау туралы нормаларды қарастыруымыз қажет.
Парламенттік бақылау ғана атқарушы биліктің қосымша өкілеттіктерін шынайы таразылап, ел Президенті айтқандай, есеп беретін Үкіметке қол жеткізе алады.
Заң қатаң айқындалған мақсаттарды, өлшемдерді, көрсеткіштерді қамтып, оларға қол жеткізу атқарушы биліктің қасиетті борышы болуға тиіс.
Сонда ғана атқару­шы биліктен заңның орындалуын талап етуге және соған сәйкес Конституцияға енгізілген түзетулерде аталғандай белгілі бір Үкімет мүшесінің дербес жауапкершілігі туралы мәселені қоюға болады.
Бірінші кезекте, айтылғанның бәрі, түзетулерге сәйкес, Республика Үкіметі "өкілетті заң шығармашылығы" деп ата­ла­тын тәртіпте қабыл­дануы мүм­кін актілерге қатысты.
Конституцияның 61-бабына түзетулер Республика Үкіметінің заңнамалық бастамасы тәртібімен заң жобалары енгізілуі мүмкін деп көздейді, олар "халықтың өмірі мен денсаулығына, конституциялық құрылысқа, қоғамдық тәртіпті сақтауға, елдің экономикалық қауіпсіздігіне қатер төндіретін жағдайларға жедел ден қою мақсатында Парламенттің өз Палаталарының бірлескен отырысында дереу қарауына жатады", осындай заң жобалары енгізілгеннен бастап және осы мәселелер бойынша Парламент қабылдаған заңдар күшіне енгенге дейінгі кезеңде "Республика Үкіметі заң күші бар уақытша нормативтік-құқықтық актілерді өз жауапкершілігіне алуға құқылы".
Осы жағдайда шынымен шұғыл ша­ралар қабылдау мүмкіндігі жөнінде сөз болып отырғанын есте ұстау қажет.
Әрине, мұндай заң жобалары Парламент қарауына енгізілген кезде де, Үкіметтің тиісті "уақытша" және жедел актілері қабылданған кезде де ұсынылып отырған заңнамалық шаралар азаматтардың өмірі мен денсаулығына, мемлекеттің конституциялық құрылысы мен қауіпсіздігіне қауіп төндіретін қандай жағдайларды жоюға бағытталғаны нақты көрсетілуге тиіс.
Үкімет "өз жауапкершілігіне" алатын осындай актілер қабылданатыны айтылып отырған соң, мұндай актілер жіті парламенттік бақылауда болатынын атап өтемін.
Конституцияға енгізілуге тиіс түзетулер мәні осы бапта санамалап өткен бағыттармен шектелмейді.
Оның үстіне оларды қабылдау тетігінің өзі демократияландыруға бағытталған осы реформалар түсінігінен шығып отыр.
Сондықтан Мемлекет басшысының Конституцияға өзгертулер мен толықтыруларды респуб­ли­калық референдумға шығару туралы шешім қабылдауы кездейсоқ емес.
Адам өз өмірінің бағытын өзі анықтауы керек.
Салық Зиманов мемлекеттік саясаттың құрамдас бөлігі болып табылатын стратегиялар мен нақты бағдарламаларды әзірлеуде ескірген әкімшілік-саяси режімнен зияткерлік топтың, ғылымның рөлі мен ықпалын күшейтетін дамудың интеллектуалдық-саяси кезеңіне өту қажеттілігін атап көрсеткен болатын.
Отандық заңгерлік сала ғұламасының аманатын орындай отырып, біз Жаңа Қазақстан жолына алғашқы қадам жасадық.
5 маусымдағы референдумда ел азаматтары Президенттің Ата Заңымызға ұсынған түзетулерін қолдайтынына бек сенемін.
Осы негізде қолда бар оң тәжірибені ескере отырып, халықтың үлкен әлеуетін пайдалана отырып, Жаңа Қазақстанды құру жолындағы сапарымызды жалғастыру қажет.
Конституциялық реформа – ілгерілеу кепілі.
Күні: 25.05.2022
Авторы: Бейбіткүл КӘРІМОВА
Мемлекет басшысы Қасым-Жомарт Кемелұлы Тоқаев 5 мамырдағы Жарлығымен еліміздің Ата заңына түзетулер топтамасын бүкілхалықтық дауыс беруге шығарды.
Конституцияның 33 бабын қамтитын толықтырулар мен түзетулер мемлекеттік модельді кешенді түрде өзгертудің тұжырымдамалық негізі іспеттес.
Басты мақсат – қоғам мен мемлекеттің өзара іс-қимыл форматтарын жаңарту.
Тозығы жеткеннен бас тарту-қай қоғамның да өркениет өрісіне ілгерілеуінің іргетасы десек, қателеспейміз.
Қазақстанның конституциялық құрылымын жүйелі трансформациялаудың ролі мен маңызы өте зор.
Бұл жерде оның жауапкершілігінің де салмағын есте ұстауымыз қажет.
Конституцияға енгізілетін өзгерістерді Әділетті Қазақстан ұстанымының бастамасы деуге толық негіз бар.
Ықпалды Парламенттің, халық сайлаған мәслихаттардың, адамдарға есеп беретін үкіметтің жұмыс істеуі үшін тиімді тетіктерді іске қоспақ.
Президенттің барлық саяси күштер мен партиялардан дербестігін бекітуі – саяси плюрализм мен бәсекелі демократиялық ортаны дамыту үшін қажетті жағдайлар қалыптастыратыны да күмәнсіз.
Сайлау жүйесін аралас пропоционалды-мажоритарлық моделге көшіру негізінде жетілдіру, партиялық жүйені дамыту, Мәжіліс депутаттарын бір мандатты округ жүйесі бойынша сайлау, облыс әкімдерін баламалы негізде мәслихат депуттатарының келісімімен тағайындау тетіктерін енгізу нақты жаңа саяси үлгіге көшуге жол ашпақ.
Бұдан бөлек құқық қорғау саласы бойынша маңызды өзгерістер енгізіледі.
Конституциялық соттың құрылуы ең алдымен, азаматтардың әділет саласына деген сенімін едәуір нығайтатыны сөзсіз.
Екіншіден, кез-келген азамат бере алатын жеке конституциялық шағым институтын енгізу ғана мемлекеттегі барлық үш биліктің іс-әрекеттерінің конституциялылығын бақылауды жалғыз, орталық соттың қолына береді.
Үшіншіден, жеке конституциялық шағым белгілі бір талапкердің құқықтарын қорғаумен қатар Конституцияның үстемдігін қадағалау қызметін атқарады.
Сонымен қатар, Ата заңмен Адам құқықтары жөніндегі уәкілдің, яғни омбудсменнің мәртебесі айқындалады.
Елімізде өлім жазасы мүлде жойылады.
Келесі үлкен саяси маңызға ие жаңашылдық – жерге меншік мәселесі.
Қолданыстағы Конституцияның 6-бабының 3-тармағында жер және оның қойнауы, су, өсімдіктер мен жануарлар дүниесі, басқа да табиғи ресурстар мемлекет меншігінде делінген.
Мемлекет басшысы Конституциялық түзетулер пакетінде бұл ресурстардың халыққа тиесілі екенін бекітетін ереже ұсынып отыр.
Жердің байлығын халықтың меншігіне мәңгілік шегендейтін осынау норма қабылдана қалса, Алаш идеясының, Алаш ардақтыларының ұрпаққа қалдырған ғасырлық аманатының нақты жүзеге асқанының көрінісі болып табылатыны хақ.
Бүгінгі бастамалардың лейтмотиві – халықтың елді басқаруға қатысуын кеңейту.
Бірден айтуымыз керек, бұл қадамның бірлігі божыраған елдің тізгінін қолына алған Әз-Тәукенің Қазақ даласында бұрын қолданылып келген заңдарды жаңа жағдайға сай өзгерту реформасымен үндесіп жатқандай көрінетіні де рас.
Ұлы реформатордың өз заманында толықтырылып, бір жүйеге келтірілген ережелер жүйесі "Жеті жарғы" заңын қабылдау, мемлекеттік басқару жүйесіне қарапайым халықты тарту жаңашыл өзгерістерді енгізу, ішкі бірлікті бекемдеу, сыртқы саясатты білгірлікпен жүргізу арқылы ел жадында жатталып қалған "алтын ғасыр" дәуірін орнатқаны белгілі.
Алдымызда мемлекетіміздің жаңа даму жолдары мен мүмкіндіктерін ашуға бағытталған ауқымды жұмыстарды мемлекет пен қоғам болып атқару міндеті тұр.
Осындай сенім мен парыз салмағын отанымыздың жарқын болашағы үшін түбегейлі реформаларды қолға алған Қасым-Жомарт Кемелұлы да халқымен бірге көтермек.
Осы ретте Президентіміздің қасына барша қазақстандықтардың топтасуы аса маңызды.
Халқымыздың алдындағы перзенттік парызын адал атқарған Дінмұхаммед Қонаев: "Сенім – құдыретті күш: тауды да қозғайды" деп бекер айтпаса керек.
Әлемде референдум халықтың пікірін ескеруге бағытталған бірегей тетік ретінде танымал.
Мемлекет басшысының Конституцияға ұсынылатын түзетулерді референдумға шығару туралы шешімі қоғамның әртүрлі топтарында қызу талқылануда.
Еліміздің жаңғыруы мен демократиялық бағытта дамуы, республика экономикасының алға басуы, қордаланған әлеуметтік мәселелердің тиімді шешімін табуы референдумның нәтижесіне тікелей байланысты.
Сондықтан, барша қазақстандықтарды белсенді азаматтық ұстаным танытып, дауыс беруге белсенді қатысуға шақырамын.
Референдум туралы дипломаттар не дейді?
Күні: 23:07, 25.05.2022
Референдум - қазақстандықтардың өмірін жақсартуға мүмкіндік беретін маңызды тарихи оқиға.
Бұл туралы дипломатиялық корпус өкілдері Сыртқы істер министрі мен Орталық сайлау комиссиясының төрағасымен өткен брифингте мәлімдеді.
Мұхтар Тілеуберді мен Нұрлан Әбдіров шетелдік елшілерге еліміздің Конституциясына енгізілетін түзетулер туралы айтып берді.
Ябо Глузман Эдвин Натан, Израильдің Қазақстандағы елшісі:
- Біз әрине, бұл процесті қолдаймыз.
Менің ойымша, ұсынылған барлық реформа өте маңызды.
Біз 20-дан астам жаңа заң қабылданатынын білдік.
Жаңа Қазақстан ашық болады деп сенеміз.
Алан Хамсон, Канаданың Қазақстандағы елшісі:
- Менің ойымша, Үкімет халықтың қамы үшін осындай қысқа мерзімде үлкен шараны ұйымдастырды.
Конституцияға өзгерістер енгізу - үлкен жауапкершілік.
Біз дипломатиялық корпустың өкілдері ретінде Үкімет пен халық арасында диалог болуы үшін күш-жігер жұмсап жатқанын көргенімізге қуаныштымыз.
Референдум: Заң шығарушы және атқарушы билік тепе-теңдік сақтаса, қоғамда тұрақтылық болады
Күні: 25.05.2022
Сот, заң шығарушы және атқарушы билік тепе-теңдік сақтаса, қоғамда тұрақтылық болады.
Референдумда қабылданатын өзгерістер халық атынан билік жүргізуге ықпал етеді.
Бұл туралы бүгін сарапшылар мен ғалымдар Конституциядағы түзетулерге егжей-тегжейлі тоқталып, маңызды қадамдарын атап өтті.
Мәселен, әр азамат өз құқықтарын қорғау үшін жаңа құрылатын конституциялық сотқа шағымдана алады.
Бұған дейін қазақстандықтарда мұндай құқық болған жоқ.
Сондай-ақ, жергілікті атқарушы билік өкілеттілігінің аясы да едәуір кеңейеді.
Жергілікті әкім, мәслихат депутатының өз жеріне жанашыр болуға құзыреттілігі де, жауапкершілігі де артады.
Алуа Жолдыбалина, ҚР Президенті жанындағы Қазақстан стратегиялық зерттеулер институты директорының орынбасары:
“Біз 5-і күні, мысалы, Конституцияға дауыс бердік.
Ертеңіне, Президент осы Конституциядағы өзгерістерге сәйкес, мысалы, Солтүстік Қазақстан облысының әкімін барлық мәслихаттарға айтып міне менің екі кандидатым осы сайлауда дауыс беріңіздер деп айта алмайды.
Себебі заңдық негіз жоқ.
Сол себептен Парламенттің мықты болуы ол заң шығарушы орган мен заңның сапалы болуы.
Референдум: жастар – өзгерісті қолдайды!
25 мамыр күні елордада "Amanat" партиясының Жастар қанатының "Kenes Ortalygy" жобасы аясында субмәдениет жастарының өкілдерімен кездесу өтті.
Пікірталас алаңы аясында Республикалық партия штабының мүшесі, Жастар қанатының төрағасы Жетпісбаев Нұржан өткелі тұрған референдумның негізгі мақсаттары мен міндеттері туралы айтып берді.
"Мен еліміздің әрбір жас азаматынан жалқаулық танытпай, енгізілетін түзетулермен танысып шығуларынсұрағым келеді.
Себебі, сайлаушылардың негізгі бөлігі жастар.
Біз қазір дауыс бере отырып, өзіміз өмір сүріп жатқан еліміздің болашағының іргетасын қалайтынымызды бәріміз түсінуіміз керек", – деп атап өтті Нұржан Жетпісбаев.
Сондай-ақ Жастар қанатының өкілдері жастардың тарапынан ерекше белсенділік танытылуда дейді.
Республика бойынша "Kenes Ortalygy" аясындағы кездесулер Жас депутаттар корпусы мүшелерінің, қоғам қайраткерлері мен қоғамдық пікір көшбасшыларының қатысуымен өткізіледі.
Бүгінгі таңда Жастар қанатының аймақтық филиалдары офлайн және онлайн форматта 100-ден астам кездесу өткізді.
Кездесуде алдағы саяси іс-шараның тарихи маңызы туралы тереңірек айтылды.
"Бүгін мен Конституцияға енгізілетін өзгерістер туралы тыңдай отыра, 18 жасқа толған әрбір тұрғынға қатысты екенін түсіндім.
Бұл сайлау мен үшін, жалпы айтқанда, барлық қатарластарым үшін алғашқы болмақ.
Әрине, өзіңізге қажетті кейбір нәрселерді толығырақ зерттеп, содан кейін сайлау учаскесіне барып, өз таңдауыңызды жасауыңыз керексіз",- дейді "Astana IT University" 1 курс студенті Әділбек Бекешов.
Сонымен қатар, кездесу барысында жалпы республикалық референдум өткізудің тәртібі мен міндеттері, Конституциялық реформаның бағыттары, жаңа Қазақстанды құрудағы референдумның маңызы, елордада мемлекеттік жастар саясаты саласында атқарылған жұмыстар туралы, елордалық жастарды жұмыспен қамту мәселелері сынды тақырыптар талқыланды.
Жергілікті университет ұжымы референдумға дайындалуда
Күні: 22:18 25 мамыр 2022
Қозыбаев университетінде алда өтетін референдум туралы жиын өтті.
Оған 30-дан астам студент қатысты.
Жастарға саяси науқанның мән-маңызы жайлы айтылды.
Референдум жайлы не білесіңдер?
Қалалық жастар ресурстық орталығының жетекшісі Әлфараби Мыңбайдың қойған сұрағына жастардың бірде-бірі жауап бере алмады.
Бұған не себеп?
Жас та болса, бас болып жүрген қоғам белсендісі ойын былай жеткізді.
Әлфараби Мыңбай, қалалық жастар ресурстық орталығының жетекшісі:
Кей жағдайға байланысты жастарымыздың бір бөлігі референдум туралы түсінбейді.
Неге?
Себебі, студент жастарымыздың көбісі 95 жылғы референдумнан кейін өмірге келген.
Жастарымыздың көбісі референдумға тұңңыш рет қатысып жатыр.
Олқылықты түзеу қажет.
Ол үшін жастар арасында референдум тақырыбында жиындар өткізіп, саяси оқиға жайлы кеңінен баяндау керек.
Осындай іс-шараның бірі университет қабырғасында ұйымдастырылып отыр.
Мұнда Ата заңға енгізілетін өзгерістер туралы рет-ретімен айтылды.
Болашақта елімізде өлім жазасына түпкілікті тыйым салынуы мүмкін.
Тағы мемлекет басшысының өкілеттігі де біршама өзгермек.
Александр Зель, "AMANAT" партиясы "Болашақ" филиалының атқарушы хатшысы:
Біздің мемлекетіміз алдағы уақытта азаматтық қоғам мен мемлекеттік билік арасындағы өзара іс-қимылдың мүлде басқа бейнесіне, моделіне ие болады.
Елде жаңа саяси жүйе құрылады.
5-ші маусымда университет қабырғасында да дауыс беру ұйымдастырылады.
Бұл күні 2-ші және 6-шы оқу корпустарында білім ордасының ұжымына, студенттерге және жақын маңда тұратын азаматтарға арналып құрылған сайлау учаскелері жұмыс істейді.
РЕФЕНРЕНДУМҒА ДАЙЫНДЫҚ
Күні: 22:04, 25 мамыр 2022
Осакаров ауданында қазір бүкілхалықтық референдумға дайындық қызу.
Саяси науқанның сәтті өтуін орталық сайлау комиссиясының мүшелері назарға алды.
Референдум аясындағы кездесу
Алдағы өзгерістерге қатысты жер-жерде сарапшылардың қатысуымен өтетін талқылауларға барлық белсенді халық қатысуы тиіс.
Себебі, осының негізінде Конституцияға енгізілетін өзгерістер екшеледі.
Референдумда Конституцияның 33 бабына өзгеріс енгізу арқылы алдағы уақытта 20-дан астам заң жаңаша редакцияланатын болады.
Бұл нақты қандай өзгерістер мен түзетулер?!
Міне, осыны түсіндіру мақсатында бүгін "AMANAT" партиясының республикалық штаб мүшесі Ирина Жукова мен партияның аумақтық филиалының атқарушы хатшысы Ахмедия Қожамсейітов Шортанды кентінің №2 мектебінің ұстаздар қауымымен кездесті.
Референдумның маңызы жайында сұхбат құрды.
"Референдум – Жолдауда жариялаған реформаларды халықтың таңдауы арқылы құқықтық тұрғыда бекіту.
Егер олар қабылданса, еліміз өзінің саяси дамуының келесі деңгейіне өтеді.
Өйткені реформа отандық құқықтық, партиялық жүйені, мемлекеттік билік бөлінісінің принципін өзгертеді.
Оған қоса, бұл реформалар Президент соңғы жылдары ұсынып келе жатқан саяси бастамалардың логикалық жалғасы десек, қателеспейміз.
Мысалы, сол кезде Мемлекет басшысы шешім қабылдауға азаматтарды белсенді араластыруға шақырды.
Енді аралас, яғни пропорционалды-мажоритарлы сайлау жүйесінде партияға мүше емес азаматтар да Парламентке депутаттыққа сайлана алады.
Бұдан бөлек, сот шешіміне көңілі толмаған азаматтар Конституциялық сотқа тікелей арыздана алады", -деді өз сөзінде облыстық мәслихат депутаты, республикалық штаб мүшесі Ирина Жукова.
Егер референдумда дауысберушілер аталған өзгерістерді қолдаса, онда біз Президент айтқан Жаңа Қазақстанды, Әділетті Қазақстанды құруға мүмкіндік аламыз.
Бұл ел дамуы үшін маңызды қадам.
Ұстаздар қауымы да алдағы референдумның өтуін қолдап отыр.
"Мемлекет басшысы өз ұсынысында "Біз Екінші Республиканы бірге құрамыз, Жаңа Қазақстанды бірге өркендетеміз! Әр азаматқа бірдей мүмкіндік беретін әділ, әрі дамыған мемлекет боламыз!" деп атап өтті.
Бұл жаңалықты өзім де, әріптестерім де зор қуанышпен қабылдады.
Енді жаңа, нақты өзгерістерге бастайтын референдумның ойдағыдай өтуіне бір адамдай атсалысуымыз керек" – дейді мектеп директоры Анар Жаншурина.
Жастар – өзгерісті қолдайды
"AMANAT" ПАРТИЯСЫНЫҢ ЖАСТАР ҚАНАТЫ КОНСТИТУЦИЯҒА ЕНЕТІН ТҮЗЕТУЛЕР БОЙЫНША ТҮСІНДІРУ ЖҰМЫСТАРЫН ЖАЛҒАСТЫРУДА.
Бүгін елордада Жастар қанатының "Kenes Ortalygy" жобасы аясында субмәдениет жастары өкілдерімен кездесу өтті.
Пікірталас алаңы аясында Республикалық партия штабының мүшесі, Жастар қанатының төрағасы Жетпісбаев Нұржан өткелі тұрған референдумның негізгі мақсаттары мен міндеттері туралы айтып берді.
"Мен еліміздің әрбір жас азаматынан жалқаулық танытпай, енгізілетін түзетулермен танысып шығуларынсұрағым келеді.
Себебі, сайлаушылардың негізгі бөлігі жастар.
Біз қазір дауыс бере отырып, өзіміз өмір сүріп жатқан еліміздің болашағының іргетасын қалайтынымызды бәріміз түсінуіміз керек", - деп атап өтті Жетпісбаев Нұржан.
Сондай-ақ, Жастар қанатының өкілдері жастардың тарапынан ерекше белсенділік танытылуда дейді.
Республика бойынша "Kenes Ortalygy" аясындағы кездесулер Жас депутаттар корпусы мүшелерінің, қоғам қайраткерлері мен қоғамдық пікір көшбасшыларының қатысуымен өткізіледі.
Бүгінгі таңда Жастар қанатының аймақтық филиалдары офлайн және онлайн форматта 100-ден астам кездесу өткізді.
Бүгінгі кездесуде алдағы саяси іс-шараның тарихи маңызы туралы да көп айтылды.
"Бүгін мен Конституцияға енгізілетін өзгерістер туралы тыңдай отыра, 18 жасқа толған әрбір тұрғынға қатысты екенін түсіндім.
Бұл сайлау мен үшін, жалпы айтқанда, барлық қатарластарым үшін алғашқы болмақ.
Әрине, өзіңізге қажетті кейбір нәрселерді толығырақ зерттеп, содан кейін сайлау учаскесіне барып, өз таңдауыңызды жасауыңыз керексіз",- дейді "Astana IT University" 1 курс студенті Әділбек Бекешов.
Сонымен қатар, кездесу барысында жалпы республикалық референдум өткізудің тәртібі мен міндеттері, Конституциялық реформаның бағыттары, жаңа Қазақстанды құрудағы референдумның маңызы, елордада мемлекеттік жастар саясаты саласында атқарылған жұмыстар туралы, елордалық жастарды жұмыспен қамту мәселелері сынды тақырыптар талқыланды.
Павлодарда қала әкімінің халықпен кездесуі жалғасуда
Бүгін Асайын Байханов Зеленстрой, екінші Павлодар, Саяжай, Усолка Теміржолшылар шағын аудандарының, сондай-ақ, қаланың оңтүстік бөлігінің тұрғындарымен кездесу өткізді, деп хабарлайды @Pavlodarnews.kz.
Павлодар қаласы әкімдігінің баспасөз қызметінің мәлімдеуінше, халықпен кездесу облыс орталығындағы Қ.
Әбусейітов атындағы МСО өткізілді.
- Халықпен кездесу 3 сағатқа дейін созылды.
Есеп беруден басқа, әкім қала тұрғындарының оннан астам сауалдарына жауап берді.
Көбіне жолдар мен көшелерді асфальттау, балалар мен спорт алаңдарын орнату, кәріз, сумен жабдықтау және жарықтандыру мәселелері туралы сөз болды, - делінген хабарламада.
Қорытындылай келе, облыс орталығының басшысы кездесуге қатысқан құзырлы органдардың басшыларына азаматтардың өтініштеріне дер кезінде жауап беруге, түйінді мәселелердің шешу жолдарын табуға және қандай да бір жұмыстардың орындалу мерзімін қадағалауға тапсырма берді.
Соңында қала басшысы 5 маусымда өтетін маңызды саяси іс-шара – республикалық референдум туралы еске салып, павлодарлықтарды сайлау учаскелеріне келіп, азаматтық ұстанымдарын білдіруге шақырды.
Референдумға қатысудың маңызы түсіндірілді
Авторы: Ырысалды ШАМШИЕВА.
Қазақстан Республикасы Парламенті Сенатының депутаттары Бақытжан Жұмағұлов пен Нұрлан Бекенов жұмыс сапарымен Ақмола облысында болып, Ш.
Уәлиханов және А.Мырзахметов атындағыКөкшетау университеттерінің оқытушылық-профессорлық құрамымен және студенттерімен бүкілхалықтық референдум жөнінде кездесу өткізді.
Ш.Уәлиханов атындағы Көкшетау университетінде өткен кездесуді оқу орнының ректоры Марат Сырлыбаев ашып, жүргізіп отырды.
Сенаторлар жастардың білімді болуы Жаңа Қазақстанды құруда аса маңызды рөл атқаратындығына назар аударды және жастардың референдумға қатыса отырып, өздерінің азаматтық позицияларын айқын көрсете алатындықтарын тілге тиек етті.
–5 маусымда еліміз үшін жаңғырудың тағы бір кезеңі болмақ.
Дәл сол күні өзін Қазақстанның азаматымын деп танитын әр адам өз таңдауын жасауы тиіс.
Заман талабы өзгеруде.
Сондықтан, жаңа Қазақстанды сіз бен біз болып бірге құруға талпынуымыз қажет.
Референдумға бір кісідей қатысып, өз көзқарасымызды білдіруге тиіспіз.
Бұл әркімнің азаматтық парызы, – дей келе, Бақытжан Жұмағұлов "Аманат" партиясына төрағалық етуден Мемлекет басшысының шығуын, ұйымның жер-жердегі филиалдарынан облыс әкімдерінің төрағалық етулерінің тоқтатылуын атап өтті.
Әсіресе, жастардың ғылым-білімге ден қойып, Жаңа Қазақстанды құруда белсенді болуларына шақырды.
Абай Мырзахметов атындағы университетте өткен кездесуді оқу орнының ректоры Сағынтай Елубаев кіріспе сөзбен ашты.
Өз кезегінде Парламент Сенатына Ақмола облысынан сайланған Нұрлан Бекенов жастардың қандай да көзқараста болсын, өз позицияларын референдумда анық көрсетулері қажеттігін қадап айтты.
–Қазіргі реформалар саяси сайлау жүйесін терең демократияландыруға бағытталған.
Референдум – бұл қазір қазақстандықтарға аса қажет нәрсе.
Еліміздің әрбір азаматы 5 маусымда келіп, дауыс беріп, өзгерістерге қатысты өз ұстанымын көрсетуі керек.
Мемлекет басшысы ұсынған реформалар жаңа Қазақстанның құрылысына жол ашады, – деп атап өтті депутат Нұрлан Жексембайұлы.
Бұдан әрі ол облыс аумағында жоспарланған келелі жобалар туралы айтып, биылдан бастап Көкшетауда жылу-электр орталығының құрылысы басталатындығымен қуантты.
Екі кездесу барысында да депутаттар қатысушылардың сауалдарына жауап берді.
Оқу орны ұжымдарының мүшелері елімізде жүргізіліп жатқан реформаларға қашанда қолдау көрсететіндеріне сендірді.
"AMANAT" партиясының Атқарушы хатшысы солтүстікқазақстандықтарға референдумның мазмұнын түсіндірді
Күні: 25 мамыр 2022
Авторы: А.Съезбек
"AMANAT" партиясының Атқарушы хатшысы Асхат Оралов референдумның мазмұнын солтүстікқазақстандықтарға түсіндіру үшін аймаққа арнайы барды.
Атқарушы хатшы жергілікті шаруалармен, зиялы қауым өкілдерімен кездесулер өткізді.
Әрі тұрғындардың конституциялық реформа жайлы пікірін тыңдады.
"AMANAT" партиясының Атқарушы хатшысы алдымен Полудинское ауылындағы сүт-тауар фермасының ұжымымен кездесті.
Қызметкерлердің көкейдегі сауалдарына жауап беріп, конституциялық реформаның маңызын талқылады.
Асхат ОРАЛОВ, "AMANAT" ПАРТИЯСЫНЫҢ АТҚАРУШЫ ХАТШЫСЫ:
Конституциялық реформаға ұсынылған өзгерістердің ішінде жердің иелігіне қатысты приниципті мәселе де бар.
Жер және табиғи ресурстар халыққа тиесілі, халықтың меншігі деп біржолата кесіп айту ұсынылып отыр.
Бұл түрлі арандатушылықтың алдын алары сөзсіз.
Сондықтан барлық солтүстікқазақстандықтарды мүмкіндікті пайдаланып, референдумда таңдау жасауға әрі азаматтық парызымызды орындауға шақырамын.
Алтынбек САПАРОВ, ШАРУА ҚОЖАЛЫҒЫНЫҢ ЖЕТЕКШІСІ: 
Бүгінгі күнде халықпен кездесіп жатқанда мүмкіншіліктерді, өзгерістерді айтып жатырмыз.
Референдум болады, өзгерістер болады.
Соған біз өзгерістерге барамыз.
Өйткені көп жұмыстар халық өзі көріп тұр қандай өзгерістер болып жатқанын.
Бізге өзгеріс керек.
Жаңа Қазақстан керек.
Асхат Оралов өңірдегі бастауыш партия ұйымдарының төрағаларымен де жолықты.
Саяси науқанға аз уақыт қалғанын ескертіп, түсіндіру жұмыстарын үдетуге шақырды.
"Орталық" бастауыш партиясы ұйымының төрағасы Мұрат Жәкенов , ел дамуының жаңа кезеңін референдуммен тікелей байланысты екенін айтады.
Мұрат Жәкенов, "ОРТАЛЫҚ" БАСТАУЫШ ПАРТИЯ ҰЙЫМЫНЫҢ ТӨРАҒАСЫ:
Расымен де, бізге өзгеретін кез келді.
Бәрін қайта құру керек.
Біз екінші республикаға қадам басқалы тұрмыз.
Бұл туралы Президент те айтып отыр.
Референдумға қатысып, таңдау жасау-әр азаматтың борышы.
Бұдан соң Атқарушы хатшы зиялы қауым өкілдерімен дөңгелек үстел өткізді.
Жиналғандар конституцияға енгізілетін өзгерістер халықтың мүддесін көздейді, сондықтан тарихи маңызды күні сайлауға біркісідей атсалысамыз дейді.
Осы күні өңірдің партия активімен кездесу өтті.
Бүгінгі таңда Солтүстік Қазақстан облыста құрамына 28 мыңнан астам аманаттық бар.
"Референдум - Қазақстанның жақсаруына әсер ететін тарихи сәт",-Я.Глузмон
Күні: 25 мамыр 2022
Авторы: А.Дүкембаева
"Жаңа Қазақстан - бұл көптеген инвестордың басын қосатын орын".
Бұл туралы Израильдің Қазақстандағы елшісі Ябо Глузман Эдвин Натан айтты.
Оның айтуынша, билік пен халық арасындағы диалог өте маңызды және дер кезінде қабылданып жатыр.
Қазақстандықтар өз болашағы үшін  маңызды қадам жасауда дейді.
Ябо ГЛУЗМАН ЭДВИН НАТАН, ИЗРАИЛЬДІҢ ҚАЗАҚСТАНДАҒЫ ЕЛШІСІ: 
Біз бұл процесті қолдаймыз, бұл болашақта Қазақстанның жақсаруына әсер ететін тарихи сәт.
Реформалардың кең ауқымы бар және бұның әсері мағыналы әрі терең болады.
Жаңа Қазақстан біз болашақта қазіргіден көп инвесторды шақырғымыз келетін және бір-бірімізбен қуана қауышатын мекен.
Өйткені бұл ашық әрі транспарентті ел.
Референдумға 100-ден астам халықаралық байқаушы аккредиттелген.
Бұл туралы Орталық сайлау комиссиясының төрағасы Нұрлан Әбдіров мәлімдеді.
Сондай-ақ, Еуразия Қауіпсіздік және Ынтымақтастық Ұйым бақылаушылар миссиясының өкілдері де бар.
Референдум: Заң шығарушы және атқарушы билік тепе-теңдік сақтаса, қоғамда тұрақтылық болады
Сот, заң шығарушы және атқарушы билік тепе-теңдік сақтаса, қоғамда тұрақтылық болады.
Референдумда қабылданатын өзгерістер халық атынан билік жүргізуге ықпал етеді.
Бұл туралы бүгін сарапшылар мен ғалымдар Конституциядағы түзетулерге егжей-тегжейлі тоқталып, маңызды қадамдарын атап өтті.
Мәселен, әр азамат өз құқықтарын қорғау үшін жаңа құрылатын конституциялық сотқа шағымдана алады.
Бұған дейін қазақстандықтарда мұндай құқық болған жоқ.
Сондай-ақ, жергілікті атқарушы билік өкілеттілігінің аясы да едәуір кеңейеді.
Жергілікті әкім, мәслихат депутатының өз жеріне жанашыр болуға құзыреттілігі де, жауапкершілігі де артады.
Алуа Жолдыбалина, ҚР Президенті жанындағы Қазақстан стратегиялық зерттеулер институты директорының орынбасары:
Біз 5-і күні, мысалы, Конституцияға дауыс бердік.
Ертеңіне, Президент осы Конституциядағы өзгерістерге сәйкес, мысалы, Солтүстік Қазақстан облысының әкімін барлық мәслихаттарға айтып міне менің екі кандидатым осы сайлауда дауыс беріңіздер деп айта алмайды.
Себебі заңдық негіз жоқ.
Сол себептен Парламенттің мықты болуы ол заң шығарушы орган мен заңның сапалы болуы.
"Референдум - Қазақстанның жақсаруына әсер ететін тарихи сәт",-Я.Глузмон
"Жаңа Қазақстан - бұл көптеген инвестордың басын қосатын орын".
Бұл туралы Израильдің Қазақстандағы елшісі Ябо Глузман Эдвин Натан айтты.
Оның айтуынша, билік пен халық арасындағы диалог өте маңызды және дер кезінде қабылданып жатыр.
Қазақстандықтар өз болашағы үшін  маңызды қадам жасауда дейді.
Ябо ГЛУЗМАН ЭДВИН НАТАН, ИЗРАИЛЬДІҢ ҚАЗАҚСТАНДАҒЫ ЕЛШІСІ: 
Біз бұл процесті қолдаймыз, бұл болашақта Қазақстанның жақсаруына әсер ететін тарихи сәт.
Реформалардың кең ауқымы бар және бұның әсері мағыналы әрі терең болады.
Жаңа Қазақстан біз болашақта қазіргіден көп инвесторды шақырғымыз келетін және бір-бірімізбен қуана қауышатын мекен.
Өйткені бұл ашық әрі транспарентті ел.
Референдумға 100-ден астам халықаралық байқаушы аккредиттелген.
Бұл туралы Орталық сайлау комиссиясының төрағасы Нұрлан Әбдіров мәлімдеді.
Сондай-ақ, Еуразия Қауіпсіздік және Ынтымақтастық Ұйым бақылаушылар миссиясының өкілдері де бар.
"AMANAT" партиясының Атқарушы хатшысы солтүстікқазақстандықтарға референдумның мазмұнын түсіндірді
Күні: 25 мамыр 2022
Авторы: А.Съезбек
"AMANAT" партиясының Атқарушы хатшысы Асхат Оралов референдумның мазмұнын солтүстікқазақстандықтарға түсіндіру үшін аймаққа арнайы барды.
Атқарушы хатшы жергілікті шаруалармен, зиялы қауым өкілдерімен кездесулер өткізді.
Әрі тұрғындардың конституциялық реформа жайлы пікірін тыңдады.
"AMANAT" партиясының Атқарушы хатшысы алдымен Полудинское ауылындағы сүт-тауар фермасының ұжымымен кездесті.
Қызметкерлердің көкейдегі сауалдарына жауап беріп, конституциялық реформаның маңызын талқылады.
Асхат ОРАЛОВ, "AMANAT" ПАРТИЯСЫНЫҢ АТҚАРУШЫ ХАТШЫСЫ:
Конституциялық реформаға ұсынылған өзгерістердің ішінде жердің иелігіне қатысты приниципті мәселе де бар.
Жер және табиғи ресурстар халыққа тиесілі, халықтың меншігі деп біржолата кесіп айту ұсынылып отыр.
Бұл түрлі арандатушылықтың алдын алары сөзсіз.
Сондықтан барлық солтүстікқазақстандықтарды мүмкіндікті пайдаланып, референдумда таңдау жасауға әрі азаматтық парызымызды орындауға шақырамын.
Алтынбек САПАРОВ, ШАРУА ҚОЖАЛЫҒЫНЫҢ ЖЕТЕКШІСІ: 
Бүгінгі күнде халықпен кездесіп жатқанда мүмкіншіліктерді, өзгерістерді айтып жатырмыз.
Референдум болады, өзгерістер болады.
Соған біз өзгерістерге барамыз.
Өйткені көп жұмыстар халық өзі көріп тұр қандай өзгерістер болып жатқанын.
Бізге өзгеріс керек.
Жаңа Қазақстан керек.
Асхат Оралов өңірдегі бастауыш партия ұйымдарының төрағаларымен де жолықты.
Саяси науқанға аз уақыт қалғанын ескертіп, түсіндіру жұмыстарын үдетуге шақырды.
"Орталық" бастауыш партиясы ұйымының төрағасы Мұрат Жәкенов , ел дамуының жаңа кезеңін референдуммен тікелей байланысты екенін айтады.
Мұрат Жәкенов, "ОРТАЛЫҚ" БАСТАУЫШ ПАРТИЯ ҰЙЫМЫНЫҢ ТӨРАҒАСЫ:
Расымен де, бізге өзгеретін кез келді.
Бәрін қайта құру керек.
Біз екінші республикаға қадам басқалы тұрмыз.
Бұл туралы Президент те айтып отыр.
Референдумға қатысып, таңдау жасау-әр азаматтың борышы.
Бұдан соң Атқарушы хатшы зиялы қауым өкілдерімен дөңгелек үстел өткізді.
Жиналғандар конституцияға енгізілетін өзгерістер халықтың мүддесін көздейді, сондықтан тарихи маңызды күні сайлауға біркісідей атсалысамыз дейді.
Осы күні өңірдің партия активімен кездесу өтті.
Бүгінгі таңда Солтүстік Қазақстан облыста құрамына 28 мыңнан астам аманаттық бар.
КОНСТИТУЦИЯЛЫҚ ӨЗГЕРІСТЕР ТАЛҚЫЛАНДЫ
Күні: 20:31, 25 мамыр 2022
Сот, заң шығарушы және атқарушы билік тепе-теңдік сақтаса, қоғамда тұрақтылық болады.
Референдумда қабылданатын өзгерістер халық атынан билік жүргізуге ықпал етеді.
Бұл туралы бүгін сарапшылар мен ғалымдар Конституциядағы түзетулерге егжей-тегжейлі тоқталып, маңызды қадамдарын атап өтті.
Мәселен, әр азамат өз құқықтарын қорғау үшін жаңа құрылатын конституциялық сотқа шағымдана алады.
Бұған дейін қазақстандықтарда мұндай құқық болған жоқ.
Сондай-ақ, жергілікті атқарушы билік өкілеттілігінің аясы да едәуір кеңейеді.
Жергілікті әкім, мәслихат депутатының өз жеріне жанашыр болуға құзыреттілігі де, жауапкершілігі де артады.
АЛУА ЖОЛДЫБАЛИНА, ҚР ПРЕЗИДЕНТІ ЖАНЫНДАҒЫ ҚАЗАҚСТАН СТРАТЕГИЯЛЫҚ ЗЕРТТЕУЛЕР ИНСТИТУТЫ ДИРЕКТОРЫНЫҢ ОРЫНБАСАРЫ:
Біз 5-і күні, мысалы, Конституцияға дауыс бердік.
Ертеңіне, мысалы, Президент осы Конституциядағы өзгерістерге сәйкес, мысалы, Солтүстік Қазақстан облысының әкімін барлық мәслихаттарға айтып масалы міне менің екі кандидатым осы сайлауда дауыс беріңіздер деп айта алмайды.
Себебі заңдық негіз жоқ.
Сол себептен Парламенттің мықты болуы ол заң шығарушы орган мен заңның сапалы болуы.
Amanat-тың жастар қанаты Конституцияға енетін түзетулерді түсіндірді
Бүгін, 25 мамырда астанада жастар қанатының Kenes ortalygy жобасы аясында субмәдениет жастары өкілдерімен кездесу өтті.
Пікірталас алаңы аясында республикалық партия штабының мүшесі, жастар қанатының төрағасы Нұржан Жетпісбаев өткелі тұрған референдумның негізгі мақсаттары мен міндеттері туралы айтып берді.
Еліміздің әрбір жас азаматынан жалқаулық танытпай, енгізілетін түзетулермен танысып шығуын сұрағым келеді.
Себебі, сайлаушылардың негізгі бөлігі — жастар.
Біз қазір дауыс бере отырып, өзіміз өмір сүріп жатқан еліміздің болашағының іргетасын қалайтынымызды бәріміз түсінуіміз керек, — деді Нұржан Жетпісбаев.
Сонымен бірге жастар қанатының өкілдері жастардың тарапынан ерекше белсенділік танытылып жатқанын айтты.
Республика бойынша Kenes ortalygy аясындағы кездесулер жас депутаттар корпусы мүшелерінің, қоғам қайраткерлері мен қоғамдық пікір көшбасшыларының қатысуымен өткізіледі.
Бүгінгі таңда жастар қанатының аймақтық филиалдары офлайн және онлайн форматта 100-ден астам кездесу өткізді.
Сонымен қатар кездесу барысында жалпы республикалық референдум өткізудің тәртібі мен міндеттері, Конституциялық реформаның бағыттары, жаңа Қазақстанды құрудағы референдумның маңызы, астанада мемлекеттік жастар саясаты саласында атқарылған жұмыстар туралы, елордалық жастарды жұмыспен қамту мәселелері сияқты тақырыптар талқыланды.
Ұшақта дөрекілік танытқандар әуе компанияларының қара тізіміне енуі мүмкін
Авторы: Назерке Әбдірахманқызы, Ерлан Наурызбаев, Аманжол Байғазин
Бірақ заң жобасындағы бұл өзгеріске қарсы шыққандар да бар, деп хабарлайды "Хабар 24".
Мұндай шешім адам құқығын шектеумен пара-пар екені айтылды.
Бүгін Мәжілістің жалпы отырысында 10-нан астам құжат қаралды.
Солардың бірі - көлік мәселелері бойынша заң жобасы.
Баяндама жасаған Индустрия және инфрақұрылымдық даму министрі жобаның артықшылықтарын сөз етті.
Бірақ аймақтарға сапар шеккелі тұрған депутаттар алдымен халықтың талап-тілегін жеткізуге тырысты.
Маңызды мәселенің бірін депутат Дархан Мыңбай көтерді.
Ол осыдан 3 ай бұрын сайлаушылардың жанайқайын жеткізген еді.
Алайда арада қаншама уақыт өтсе де, министрлік жауап қатпаған.
Дархан Мыңбай, ҚР Парламенті Мәжілісінің депутаты:
- Біз 27 ақпанда келіп ұсыныс бергенбіз.
Сол ұсынысымызға не министрлік, не теміржолдың басшылары қыңқ етпеді.
Түлкібас кентінде 50 мыңнан астам 11 елді мекен күнделікті кептелісте тұрса, қандай экономика?
Қандай қауіпсіздік?
Апаттан қалай сақтанамыз?
Барлық сала дамып жатыр, теміржол тоқырап қалғандай.
Қазақстан темір жолы басшылығына депутат Еділ Жаңбыршинның да өкпесі қара қазандай.
Мәжілісмен сан мәрте хат жолдаған.
Алайда жауап алмаған.
Халықтың сайлаған өкіліне басшылық құлақ аспапты.
Еділ Жаңбыршин, ҚР Парламенті Мәжілісінің депутаты:
- Мен ҚТЖ-ға бірнеше рет жаздым.
Сауранбаев деген адам тіпті хабарласпайды, келмейді.
Мен сізге айтып отырмын.
Сіз соны қадағаласыз ғой?
Маңғыстауда Маңғыстау станциясы мен Бейнеу станциясының теміржолшыларының айлығы екі түрлі.
Екеуінің арасы - 475 км.
Кеңес Үкіметінен қалған нормативтік құжаттар бар.
Соған сүйеніп осындай дискриминация бар.
Теміржолшылар бірнеше рет мәселе көтерді.
Президентке дейін шықты.
Бірақ ҚТЖ түйеқұс ұқсап басын құмға тыққан, әлі күнге дейін жауап бермей отыр.
Жыр болған тозығы жеткен жол мәселесін қаузаған кезде министр жұрттан ұят болды деп ағынан жарылды.
Ауқымды бағдарлама жасалғанын айтты.
Жемқорлыққа тосқауыл қою үшін саланы цифрландыру көзделіп отыр деді.
Қайырбек Өскенбаев, ҚР индустрия және инфрақұрылымдық даму министрі:
- Бұрын МАИ қызметкерлеріне ренжуші едік, енді қазір өз жұмыскерлерім бір айда бірнеше рет ұсталып жатыр.
Жемқорлық мәселесінің алдын алу үшін цифрлы платформа құрып жатырмыз.
Негізі жол бойынша көлік комитетінің мамандары болмауы керек.
Енді заң аясында салмағы 12 тоннадан асатын көліктер міндетті түрде өлшеуден өтеді.
Министр ұсынған тағы бір жаңашылдық, әуе тасымалына қатысты.
Ұшақта өзін дөрекі ұстаған жолаушыға 15 АЕК көлемінде айыппұл салынады.
Егер келесі жолы тағы да ерсі мінез көрсетсе, онда қара тізімге енеді.
Демек, әуе компаниялары өз ұшағына отырғызбауға құқылы.
Бірақ мәжілісмен Елнұр Бейсенбаев құжаттағы өзгеріске қарсылық білдірді.
Елнұр Бейсенбаев, ҚР Парламенті Мәжілісінің депутаты: - Яғни бір азамат бір әкімшілік құқық бұзушылық жасайтын болса, яғни тыныш отырмайтын болса ұшақта, соның негізіндемесінде кез келген әуе компаниясы шешім қабылдап, оны шектеу негіздемесіне енгізуге құқылы.
Меніңше, бұл олардың конституциялық құқығын шектеу деп есептеймін.
Елімізде әуе көліктері жыл сайын орта есеппен 15 мыңға жуық жолаушы тасымалдайды.
Былтыр ұшақтағы құқық бұзушылық саны 800-ге жетті.
Депутаттың пікірінше, бұл дабыл қағатындай жағдай емес.
Сондықтан тиісті шектеу шарасы тек сот шешімімен қабылдануы қажет.
Назерке Әбдірахманқызы, тілші: - Қазір мәжілісмендердің жұмыс кестесі тығыз.
Депутаттар 2 апта бойы ауыл-аймақтарды аралады.
Әрқайсысы күн сайын 2-3 кездесу өткізіп, халықтың мұң-мұқтажын тыңдады.
Алдағы референдумның жай-жапсарын түсіндірді.
Кезек күттірмес заң жобаларын қарау үшін елордаға оралған еді.
Енді бүгін аймақтарға қайтадан сапар шегіп, сайлаушылармен жүздесуді жалғастырады.
Референдумды әдеттегі сайлаумен шатастырмау керек
Авторы: Әзиза Төленби
Референдум тарихи таңдау!
Мұны әдеттегі сайлаумен шатастырмау керек дейді сарапшылар.
Өйткені бұл жолы қазақстандықтар президент, депутат немесе партияның емес, Ата заңның өзгеруіне қадам жасайды.
Ол өзгерісті әр азамат сезінуі тиіс.
Референдум әр елде белгілі бір үлкен саяси шешімге байланысты ұйымдастырылады.
Демек нағыз демократиялық мемлекет шешімді жалғыз емес, халықпен кеңесе отырып қабылдайды.
Бұл биліктің берік ұстанымы.
Сондықтан саясаттанушылар референдумға белсенді араласуға шақырып отыр.
Қазірдің өзінде халықтың жартысынан көбі референдумға барып қатысамын деп ниет білдірген.
Алуа Жолдыбалина, ҚР Президенті жанындағы ҚСЗИ директорының орынбасары: - Бізде не маңызды, бізде саясатқа азаматтарды қатыстырту керек.
Белсенділігін арттыру керек.
Себебі, бір жақты шешім қабылдаған кезінде ол халықтың пікірін, халықтың талабын ескермеуі мүмкін.
Сондай жағдай болмас үшін көп жағдайда халықты саяси шешімге, саяси процеске қатыстыру керек.
Бұл өте маңызды.
Әсіресе аймақтың деңгейлерде.
Мысалы, жергілікті мәселені жергілікті халық өте жақсы біледі.
Оның оңтайлы шешімін білуі мүмкін.
Ұсыныс жасауы мүмкін.
Жамбыл облыстық референдум комиссиясының хабары
Күні: 25 мамыр 2022 - 19:33
Жамбыл облыстық референдум комиссиясының хабары
2022 жылдың 20 мамыры күні Жамбыл облыстық референдум комиссиясының төрағасы С.
Айдапкеловтың төрағалығымен аумақтық референдум комиссиялары төрағаларымен, облыс әкімдігінің, Тараз қаласының және аудан әкімдіктерінің бас есепшілерімен кеңейтілген комиссия отырысы өткізілді.
Күн тәртібіндегі мәселелер бойынша, Жамбыл облысы әкімдігінің бухгалтерлік есеп бөлімінің басшы-бас есепшесі Г.Ә.Дәуренова Республикалық референдумды ұйымдастыру мен өткізу үшін бөлінген қаржы туралы баяндама жасады.
Облыстық референдум комиссиясы төрағасының орынбасары С.Мәдиева референдум комиссиялары мүшелерін оқыту бойынша баяндама жасады.
Оқу бағдарламасының негізінде, аумақтық және учаскелік референдум комиссиялары мүшелерінің қашықтықтан кезең-кезеңімен оқытудан өтіп, тестілеу жұмыстарының жүргізіліп жатқандығын баяндады.
Облыстық референдум комиссиясының мүшесі Т.Жамалов Республикалық референдумды өткізудің құқықтық негіздері жайында баяндама жасады.
Баяндамасында, Референдум учаскелерінің жабдықталуы, сайлаушылар тізімі, есептен шығару куәлігін берудің талаптарын, байқаушылар мен БАҚ өкілдерінің дауыс беру күнгі әрекеттерін және өзгеде дауыс беру күні орын алуы мүмкін ситуациялық мәселелерді талқылады.
Облыстық референдум комиссиясының мүшесі С.Қойшыбаев мүмкіндігі шектеулі азаматтар жайында баяндама жасады.
Дауыс беруге арналған үй-жайдың мүмкіндігі шектеулі сайлаушылар үшін қолайлылығын, оларға арналған бұрыштың жабдықталуы бойынша еңбек және халықты әлеуметтік қорғау басқармасымен бірлесіп атқарылып жатқан жұмыстар жөнінде түсіндіріп өтті.
Облыстық референдум комиссиясының хатшысы А.Боранбаев, дауыс беру күні учаскелерде қызмет көрсететін онлайн-сервис жүйесі жөнінде баяндама жасады.
Облыс бойынша 307 референдум учаскесінен 614 оператор Егов порталында тіркелу бойынша қызмет көрсететін айта келе, Орталық сайлау комиссиясы бекіткен алгоритмге сай жұмыс жүргізілуі керектігін ескертті.
Нұр-Сұлтанда мәдениет қызметкерлеріне конституциялық реформалар түсіндірілді
Күні: 25 мамыр 2022 - 18:57
Конституциялық реформаларды халыққа кеңінен түсіндіру үшін елордалық мәдениет орталығы қызметкерлерінің қатысуымен "Жаңа Қазақстандағы қоғамдық-саяси белсенділік және перспективалық мүмкіндіктер" тақырыбында дөңгелек үстел өтті.
Іс-шараға Қазақстан мәслихаттары депутаттарының бірлестігінің өкілдері мұрындық болды, деп хабарлайды елорда әкімдігінің ресми сайты.
Отырысқа қатысқан Нұр-Сұлтан қаласының Қоғамдық кеңесі төрағасы, Нұр-Сұлтан қаласы бойынша республикалық қоғамдық штабтың басшысы Зулфухар Гаипов, Нұр-Сұлтан қаласының бірлескен мұражайлар дирекциясы қызметкерлері еліміздің саяси жүйесін кешенді жаңғырту туралы өзара ой бөлісті.
"Қазіргі болып жатқан көптеген саяси өзгерістердің барлығын Президенттің сайлауалды бағдарламасының логикалық жалғасы деп қарастыруға болады.
Қаңтар оқиғасы саяси өзгерістердің қадамын жиілетті.
Бүгінде, Ел тірлігін түзеу үшін ел тірегі – Конституцияға өзгертулер енгізудің қажеттілігі туындап отыр.
Өмірімізді өзгерткіміз келсе, алдағы референдумға бей-жай қарамаумыз керек, әр азамат өз таңдауын жасауы қажет, ол үшін сананы өзгертіп, саяси мәдениетіміздің деңгейін көтеруге тиіспіз, себебі өзгеріс өзімізден басталады", - деді Зулфухар Гаипов.
Жиынға қатысушылар өз ойларын ортаға салып, түйткілді проблемаларды талқылады.
"Әр ұлттың, әр халықтың тағдыршешті кезеңдері болады.
Сондай кезеңнің бірі таяу күндерде халқымыздың алдынан өтейін деп тұр.
Әр азамат "Жаңа Қазақстанды" құруға байланысты алтын діңгегіміз – Ата Заңымызға енетін өзгерістердің мәні мен мағынасын терең түсініп, Президент бастамаларына қолдау білдіруі керек деп ойлаймын.
Өйткені Қазақстанның ертеңгі жарқын болашағы үшін, халықтың әлеуметтік жағдайы мен әл-ауқатының көтерілуі үшін, Ата Заңға өркениетті елдердің тәжрибесі негізінде оң өзгерістер енгізіледі", - деді Нұр-Сұлтан қаласының бірлескен мұражайлар дирекциясы директорының орынбасары Самат Тергембаев.
"Жаңа Қазақстан" - жаңа серпіліс
Мамыр айының 24 күні референдум аясында Х.
Досмұхамедов атындағы Атырау университетінің оқытушы-профессорларымен кездесу өтті.
Шараға Атырау облыстық ардагерлер кеңесінің төрағасы Мұрат Сақтайұлы Өтешов, Қазақстан заңгерлер одағының Атырау облысы бойынша филиалының төрағасы Нұрасыл Асылбекұлы Мүбәрак, Басқарма төрағасы-ректор Саламат Нұрмұханұлы Идрисов, Атырау қалалық мәслихатының депутаты Бибінұр Бүркітқызы Қорған қатысып, референдум мәселесіне жете тоқталып, оның келешекке әкелер пайдасы туралы сөз қозғады.
Сонымен қатар референдумға қатысты тың ойлар айтылып, баяндамашылар "Жаңа Қазақстанды" бірге құруға шақырды.
Кездесуде спикерлер өзгеріске енгелі тұрған заң жобаларына жеке-жеке тоқталып өтті.
Атап айтқанда, суперпрезиденттік басқару формасынан түпкілікті бас тарту, "өлім жазасына" тыйым салу және жер мәселесіне де тоқталып, жалпы халықтың көкейінде жүрген ойларын дөп баса білді.
Университет оқытушылары алдағы маңызды шараға қатысты өзіндік пікірлері мен ойларын айтып, көкейкесті сұрақтарына жауап ала білді.
Жиын соңында ұйым қызметкерлері жалпыұлттық референдум өткізуді қолдайтынын, бұл "Жаңа Қазақстанды" құруға үлкен серпіліс болатынын айта кетіп, 5 маусым күні өтетін сайлауда бірге дауыс беруге шақырды.
Референдум.
Штаб мүшелері еңбек ұжымымен кездесті
Күні: 25 Мамыр, 18:18
Авторы: Әсем ҰЛАНҚЫЗЫ
Ақмола облысы, BAQ.KZ тілшісі.
Өңірде жалпыхалықтық референдумның негізгі ережелерін түсіндіру жұмыстары жалғасуда.
Ақмола облысы бойынша референдумды қолдау штабының мүшелері Көкшетаудағы "Гормолзавод" кәсіпорнының еңбек ұжымымен кездесті.
Кәсіпорын қызметкерлерімен жерге меншік ету, құқық қорғау саласына қатысты түзетулер егжей-тегжейлі талқыланды.
Біз кәсіпорындардағы еңбек ұжымдарында түсіндіру жұмыстарын жүргіземіз.
Азаматтар конституцияға енгізілетін өзгерістердің мән-маңызын жете түсініп, елдегі саяси реформалардан сырт қалмауы тиіс.
Облыстық штаб мүшелерімен жалпыхалықтық референдум қарсаңында 1302 шара өткізуді жоспарлаған.
Осы аралықта 130 еңбек ұжымында дөңгелек үстел өткіздік.
Ақпараттық материалдар таратылды.
Бұл жұмыстар жалғасуда, – дейді Ақмола облысы бойынша референдумды қолдау штабының жетекшісі Ерлан Закирьянов.
Оның айтуынша, соңғы жылдары сайлау процесін жаңғыртудың қоғам үшін жоғары маңыздылығы байқалды.
Енді оның рөлі конституциялық деңгейде бекітіледі.
Президент осы қадамдардың барлығы азаматтардың құқықтары мен бостандықтарын жан-жақты сақтауға бағытталғанын атап өтті.
Бұл құқық қорғау саласындағы түзетулер блогына да қатысты.
Бұдан былай ата заңда өлім жазасына түбегейлі тыйым салынады.
Осы құқық қорғау құрылымдарының барлығы халыққа қызмет ететін болады, – деп толықтырды Ерлан Закирьянов.
Мемлекет Басшысы Қасым-Жомарт Тоқаевтың саяси реформаларды жүргізу жөніндегі бастамалары ең алдымен елдегі саяси жүйені жаңғыртуға, қазақстандық қоғамды одан әрі демократияландыруға, адамдардың әл-ауқатын арттыруға бағытталғанын атап өтті штаб мүшелері.
Тұрақтылықты сақтау және демократияландыру жолындағы қозғалысты жалғастыру үшін бүкілхалықтық талқылауға еліміздің негізгі Заңының 33 бабына түзетулер енгізілді.
Олар іс жүзінде біздің өміріміздің барлық аспектілерін қозғайтындықтан бүкіл қоғамның қатысуын талап етеді, – деді штаб мүшесі, Ақмола облысы бойынша кәсіподақтар орталығының төрағасы Қали Рахметов.
Оның айтуынша, рефендумға қатысу халықтың Президенттің жеке өзіне де, оның саяси бағытына да сенімінің көрінісі.
Алдағы конституциялық реформа еліміздің дамуындағы жаңа кезеңді білдіретінін атап өтті Мемлекет басшысы.
Сондықтан 5 маусымда сайлау учаскесіне келіп, ел болашағы үшін дауыс беру маңызды, – деді Қали Рахметов.
Штаб өкілдері ҚР Парламенті Мәжілісінің сайлауына қатысты түзетулерді егжей-тегжейлі талқылады.
Түзетулер қабылданған жағдайда депутаттардың 50%-ы облыстарда, қалалар мен аудандарда тікелей дауыс беру арқылы қарапайым көпшілік дауыспен сайланатын болады.
Сайлаушылар жеке қасиеттері мен тәжірибесін ескере отырып, белгілі бір адамға дауыс береді.
Конституциялық деңгейде Адам құқықтары жөніндегі уәкіл мәртебесі бекітіліп, Конституциялық сот құрылады, – деп түсіндірді штаб жетекшісі Ерлан Закирьянов.
Талқылау барысында кәсіпорын ұжымы өз көзқарастарымен бөлісіп, елдің саяси, әлеуметтік-экономикалық дамуының түрлі мәселелері бойынша ұсыныстарын айтты.
Конституциялық референдумды басқа сайлаулармен шатыстырмау керек – сарапшы
Күні: 25 мамыр 2022 ж.
Конституциялық референдумды президенттік, парламенттік және ауыл әкімдерін сайлаумен шатыстырмау керек.
Сайлауда азаматтар қалаған үміткерін таңдаса, реформалар бойынша дауыс беруде халық елдің тікелей даму бағытын анықтайды.
Осылай деген сарапшылар бүгін Орталық коммуникациялар қызметі алаңында Ата Заңға енгізілуі мүмкін өзгерістер мен толықтырулар жөнінде түсіндіру жұмыстарын жүргізді.
Алуа Жолдыбалина, ҚР Президенті жанындағы ҚСЗИ директорының орынбасары:
Екеуі де ұқсас процесс.
Ол жерде де халық қатысады.
Дауыс береді.
Бірақ екеуінің айырмашылығы, референдумде кез келген мәселе күн тәртібіне шыға бермейді.
Көп жағдайда ең жиі кездесетін сұрақ Конституцияға өзгеріс.
Екінші ол президенттің өкілеттігін ұзартуға немесе қысқартуға байланысты референдум өткізеді.
Үшіншісі ол тәуелсіздікке қатысты.
Көп жағдайда мемлекет белгілі бір одаққа мүше болады немесе одан шығады.
Яғни осындай ел үшін, халық үшін тарихи маңызды тақырыптар көп жағдайда референдумге шығарылады.
Референдум: Серікбай Трұмов маңғыстаулық жастармен кездесті
Күні: 25 мамыр, 18:21
Сенат депутаты Серікбай Трұмов теңіз жағалауында жастармен кездесіп, республикалық референдум туралы түсінік жұмыстарын жүргізді, - деп хабарлайды mangystaumedia.kz сайты.
Серікбай Өтелгенұлы 33 бапқа 56 толықтыру енгізу жоспарланып отырғанын айтып, қысқаша тоқталды.
Оның айтуынша, конституцияда "суперпрезиденттік" басқару үлгісінен ықпалды парламенті мен есеп беретін үкіметі бар президенттік республикаға түбегейлі көшу, мәслихаттардың ықпалын арттыру, Мәжіліс пен облыстық мәслихаттардың депутаттарын сайлаудың аралас мажоритарлы-пропорционалды моделін енгізу көзделіп отыр.
Оған қоса президенттің барлық саяси күші мен партияның дербестігін бекіту, мемлекет басшысының жақын туыстарына саяси лауазым иеленуге және квазимемлекеттік секторда басшылық қызмет атқаруға тыйым салу секілді мәселелері қамтылған.
Бұдан бөлек құқық қорғау саласы бойынша маңызды өзгерістер енгізіледі.
Атап айтсақ, конституциялық сот құрылады.
Адам құқықтары жөніндегі уәкілдің, яғни омбудсменнің мәртебесі Ата заңмен айқындалады.
Елде өлім жазасы мүлде жойылады.
Мемлекет басшысы өз сөзінде мұның бәрі азаматтардың құқықтары мен бостандықтарын қорғау үшін жасалып жатқанын, алдағы конституциялық реформа ел дамуының жаңа кезеңі басталатынын баса айтып өткен еді.
Кездесуге партияның облыстық филиалының атқарушы хатшысы Нұрбек Қарасаев және облыстық филиал жанынан құрылған штаб мүшелері Садуақас Битан, Дмитрий Клинчев, Абзал Марат, Аида Ертілеуова, Аббат Өрісбаев қатысты.
Олар да конституциядағы өзгерістер заңның үстем болуына, барлық салада тәртіп пен әділеттіліктің орнауына бағытталып отырғанын айтты.
Жастар – өзгерісті қолдайды!
Күні: 25 мамыр, 18:14
"AMANAT" партиясының жастар қанаты конституцияға енетін түзетулер бойынша түсіндіру жұмыстарын жалғастыруда.
Алматы, NEGE.
Бүгін елордада Жастар қанатының "Kenes Ortalygy" жобасы аясында субмәдениет жастары өкілдерімен кездесу өтті.
Пікірталас алаңы аясында Республикалық партия штабының мүшесі, Жастар қанатының төрағасы Жетпісбаев Нұржан өткелі тұрған референдумның негізгі мақсаттары мен міндеттері туралы айтып берді.
"Мен еліміздің әрбір жас азаматынан жалқаулық танытпай, енгізілетін түзетулермен танысып шығуларынсұрағым келеді.
Себебі, сайлаушылардың негізгі бөлігі жастар.
Біз қазір дауыс бере отырып, өзіміз өмір сүріп жатқан еліміздің болашағының іргетасын қалайтынымызды бәріміз түсінуіміз керек", - деп атап өтті Жетпісбаев Нұржан.
Сондай-ақ, Жастар қанатының өкілдері жастардың тарапынан ерекше белсенділік танытылуда дейді.
Республика бойынша "Kenes Ortalygy" аясындағы кездесулер Жас депутаттар корпусы мүшелерінің, қоғам қайраткерлері мен қоғамдық пікір көшбасшыларының қатысуымен өткізіледі.
Бүгінгі таңда Жастар қанатының аймақтық филиалдары офлайн және онлайн форматта 100-ден астам кездесу өткізді.
Бүгінгі кездесуде алдағы саяси іс-шараның тарихи маңызы туралы да көп айтылды.
"Бүгін мен Конституцияға енгізілетін өзгерістер туралы тыңдай отыра, 18 жасқа толған әрбір тұрғынға қатысты екенін түсіндім.
Бұл сайлау мен үшін, жалпы айтқанда, барлық қатарластарым үшін алғашқы болмақ.
Әрине, өзіңізге қажетті кейбір нәрселерді толығырақ зерттеп, содан кейін сайлау учаскесіне барып, өз таңдауыңызды жасауыңыз керексіз",- дейді "Astana IT University" 1 курс студенті Әділбек Бекешов.
Сонымен қатар, кездесу барысында жалпы республикалық референдум өткізудің тәртібі мен міндеттері, Конституциялық реформаның бағыттары, жаңа Қазақстанды құрудағы референдумның маңызы, елордада мемлекеттік жастар саясаты саласында атқарылған жұмыстар туралы, елордалық жастарды жұмыспен қамту мәселелері сынды тақырыптар талқыланды.
Партиялық емес байқау орталығы байқаушыларға арналған оқу-семинарын өткізді
Авторы: "Адырна" ұлттық порталы
Семинарға Партиялық емес байқаушылар орталығы филиалдарының төрағалары мен байқаушылары қатысты.
Қазіргі уақытта байқаушылар санын аймақтар бойынша нақтылау, тренингтер өткізу, оларға материалдар әзірлеу жұмыстары жүріп жатыр.
Партиялық емес байқау орталығының төрағасы Төлеген Күнәділов:
"Ата-заңға енгізілетін өзгерістер Жаңа Қазақстанның бағыт-бағдарын айқындап береді.
Біздің мақсатымыз – 5 маусым күні өтетін референдумды, оның ішінде сайлау учаскелерінде байқау мен мониторинг жүргізуге қатысу.
Оның айқын, әділ өтуін қамтамасыз ету үшін партиялық емес байқаушылар да үлкен роль атқарады.
Ол үшін байқаушылар өздерінің құқықтары мен міндеттерін және заңнаманы білуі тиіс.
Қазір байқаушылар арнайы оқытудан өтіп, білімін шыңдауда" деп атап өтті.
Семинарға қатысушылар байқаушылардың функциялары мен міндеттерін, сондай-ақ "Республикалық референдум туралы" Қазақстан Республикасы Заңының және "Қазақстан Республикасындағы сайлау туралы" Қазақстан Республикасы Заңының негізгі ережелерін талқылады.
Сондай-ақ байқаушылар сайлау органдарының құзыреті, дауыс беру күні сайлау комиссиясының қызметін ұйымдастыру, қоғамдық байқаушылардың құқықтары мен міндеттері, сондай-ақ олардың жұмыс істеу қағидаттары сынды мәселелерді қарады.
Осы бағытта қатысушыларға сайлау бойынша тәжірибесі жетік маман, Орталық сайлау комиссиясының экс-мүшесі Серік Сыдықов "Республикалық референдумдағы байқаушылардың өкілеттіктері, құқықтары мен міндеттері" тақырыбында дәріс берді.
Спикер ҚР заңдарында белгіленген байқаушылардың құқықтары мен міндеттерінің негізгі сипаттамалары мен ерекшеліктерін толығырақ баяндады.
"Референдумда байқаушылардың рөлі өте маңызды.
Байқаушылар процесті объективті түрде қадағалап, әділ және адал өткізуге ықпал ету.
Байқаушының негізгі функциясы дауыс беруге, сайлау учаскесінде дауыс беру қорытындыларын белгілеуге қоғамдық бақылауды қамтамасыз ету және азаматтардың сайлау құқықтарының сақталуын қадағалау болып табылады",-деді Серік Сыдықов.
Семинарда референдумға дайындық барысын талқыланып, қатысушылардың сұрақтарына жауап берілді.
РЕФЕРЕНДУМ ЕЛ ӨМІРІНДЕГІ ЕЛЕУЛІ ОҚИҒА БОЛМАҚ
Күні: Мамыр 25 2022
Бүгін “Атырау мұнай өңдеу зауыты” ЖШС ұжымы қызметкерлеріне Қазақстан Республикасы Кәсіподақтар Федерациясы төрағасының орынбасары Нұрлан Өтешев онлайн байланысқа шығып, аталған кәсіпорын қызметкерлеріне алда өтетін референдумның өту себебі мен мақсатын жан-жақты түсіндірді.
"Референудмның басты мақсаты – мемлекетітк басқару жүйесін демократияландыру.
Президент билігін ықшамдап, Парламент құзыретін кеңейту.
Сол сияқты, саяси партияларға қойылатын шектеулерді азайту.
Өкінішке қарай, еңбек құқығының бұзылуына байланысты шығарылатын сот шешімдерінің 50 пайыздан көбісі жұмыс берушілердің пайдасына шешіліп жатады.
Сондықтан референдум арқылы бұл мәселе де өз шешімін табады деп сенеміз" деді ол.
Мұнай өңдеушілермен кездесуде Атырау облысы Кәсіподақтар бірлестігі төрағасының орынбасары Еділ Ұзақбай және "Қоғамдық келісім" мекемесінің басшысы Жанат Досқалиева да жұмысшылардың құқығын қорғайтын нақты қандай баптарға қандай өзгерістер енгізілетінін айтып өтті.
Әсіресе елімізде сайлау жүйесінде болатын өзгерістер де көпшілікті бейжай қалдырмайтындығын тілге тиек етті.
Елбасы кітапханасында "Референдум: тұжырымдамалық аспектілер" дөңгелек үстелі өтті
Күні: Сәрсенбі, 25 Мамыр 2022 17:28
25 мамырда Елбасы кітапханасында жаңа Қазақстанды құрудағы конституциялық реформаның маңызын талқылауға арналған "Референдум: тұжырымдамалық аспектілер" дөңгелек үстелі өтті.
Іс-шараға сарапшылар қауымдастығының өкілдері, ғалымдар, қоғам қайраткерлері қатысты.
Бақытжан Темірболат, Қазақстан Республикасының Тұңғыш Президенті – Елбасы кітапханасының директоры: 
- Мемлекет Басшысы Қасым-Жомарт Тоқаев өзінің президенттігінің алғашқы күндерінен бастап қоғамның өзін-өзі ұйымдастыру тетіктерін белсенді түрде ілгерілетіп келеді.
Ауылдық округ әкімдерінің тікелей сайлауы азаматтарымызды басқару процесіне қосудың бастамасы болды.
Республикалық референдум арқылы халықтың конституциялық өзгерістер қабылдауы алдағы реформалардың тұрақты траекториясын айқындайды және азаматтық жауапкершілікті арттыруға мүмкіндік береді.
Президент атап өткендей, "барлық дамыған елде плебисцит тікелей халық билігінің айқын көрінісі саналады.
Бірақ Қазақстанда демократияның бұл тиімді институтының әлеуеті толыққанды пайдаланылмай отыр.
27 жыл бұрын өткізілген референдумда қазіргі Ата заң қабылданды.
Одан кейінгі барлық конституциялық реформа Парламентте мақұлданды.
Негізінде, бұл заңды қалыптасқан тәжірибе.
Бірақ дамудың жаңа кезеңінде, Жаңа Қазақстанды құру жолында еліміз үшін осындай аса маңызды шешімдерді бүкіл халық болып қабылдауымыз керек.
Дөңгелек үстел барысында Қазақстан Республикасы Президенті жанындағы Қазақстан стратегиялық зерттеулер институты Саяси зерттеулер бөлімінің басшысы Ермек Тоқтаров, тарих ғылымдарының докторы, Astana IT University профессоры Сәуле Мамытова, қоғамдық-саяси және әлеуметтік мәселелер жөніндегі сарапшы, тарих ғылымдарының кандидаты Сағынтай Бердағұлова өз пікірлерімен бөлісті.
Пікірталасты қорытындылай келе, модератор Б.
Темірболат дөңгелек үстелге қатысушыларға алғысын білдіріп, еліміз үшін осындай тағдыршешті уақытта ешкім де шетте қалмауы тиіс және әркім өзінің тарихи таңдауын жасай алатынын атап өтті.
Елбасы кітапханасында "Референдум: тұжырымдамалық аспектілер" дөңгелек үстелі өтті
Күні: Сәрсенбі, 25 Мамыр 2022 17:28
25 мамырда Елбасы кітапханасында жаңа Қазақстанды құрудағы конституциялық реформаның маңызын талқылауға арналған "Референдум: тұжырымдамалық аспектілер" дөңгелек үстелі өтті.
Іс-шараға сарапшылар қауымдастығының өкілдері, ғалымдар, қоғам қайраткерлері қатысты.
Бақытжан Темірболат, Қазақстан Республикасының Тұңғыш Президенті – Елбасы кітапханасының директоры: 
- Мемлекет Басшысы Қасым-Жомарт Тоқаев өзінің президенттігінің алғашқы күндерінен бастап қоғамның өзін-өзі ұйымдастыру тетіктерін белсенді түрде ілгерілетіп келеді.
Ауылдық округ әкімдерінің тікелей сайлауы азаматтарымызды басқару процесіне қосудың бастамасы болды.
Республикалық референдум арқылы халықтың конституциялық өзгерістер қабылдауы алдағы реформалардың тұрақты траекториясын айқындайды және азаматтық жауапкершілікті арттыруға мүмкіндік береді.
Президент атап өткендей, "барлық дамыған елде плебисцит тікелей халық билігінің айқын көрінісі саналады.
Бірақ Қазақстанда демократияның бұл тиімді институтының әлеуеті толыққанды пайдаланылмай отыр.
27 жыл бұрын өткізілген референдумда қазіргі Ата заң қабылданды.
Одан кейінгі барлық конституциялық реформа Парламентте мақұлданды.
Негізінде, бұл заңды қалыптасқан тәжірибе.
Бірақ дамудың жаңа кезеңінде, Жаңа Қазақстанды құру жолында еліміз үшін осындай аса маңызды шешімдерді бүкіл халық болып қабылдауымыз керек.
Дөңгелек үстел барысында Қазақстан Республикасы Президенті жанындағы Қазақстан стратегиялық зерттеулер институты Саяси зерттеулер бөлімінің басшысы Ермек Тоқтаров, тарих ғылымдарының докторы, Astana IT University профессоры Сәуле Мамытова, қоғамдық-саяси және әлеуметтік мәселелер жөніндегі сарапшы, тарих ғылымдарының кандидаты Сағынтай Бердағұлова өз пікірлерімен бөлісті.
Пікірталасты қорытындылай келе, модератор Б.
Темірболат дөңгелек үстелге қатысушыларға алғысын білдіріп, еліміз үшін осындай тағдыршешті уақытта ешкім де шетте қалмауы тиіс және әркім өзінің тарихи таңдауын жасай алатынын атап өтті.
Облыста 505 референдум учаскесі жұмыс істейді
Күні: 17:22, 25/05
Авторы: Ажар Хамитова
5-маусым күні Қазақстан аумағында референдум өтеді.
Дауыс беруге облыс аумағында 500 арнайы учаске құрылды.
Референдум участоктарында 3259 адам жұмыс істейді.
Облыс аумағында 98 аумақтық сайлау комиссиясы және участок комиссиялары қызмет атқармақ.
5-мамырда президент Қасым-Жомарт Тоқаев Конституцияның 33 бабына 56 өзгеріс енгізу үшін референдум ұйымдастыру туралы жарлыққа қол қойды.
Енді қазақстандықтар маусымның алғашқы жексенбісінде ата-заңға өзгерістер енгізу үшін дауыс береді.
Облыс аумағында референдумда дауыс беретін 505 учаске жасақталыпты.
БҚО-да конституциялық референдумды ұйымдастыру үшін 738 млн теңге қаражат бөлінген.
5-маусым күні дауыс беретін участоктар таңғы сағат алтыда ашылып, дауыс беретін орындар бақылаушылардың көзінше дайындалады.
Ал қазақстандықтар таңғы сағат 7-де бастап, кешкі 8-ге дейін дауыс беретін мүмкіндікке ие.
Алғаш рет дауыс берген жандар мен бірінші рет референдумға қатысқан азаматтарға сыйлық берілмек.
Референдум барысында прокурорлар мен судьялар кезекшілікте болады.
Дауыс беру барысында қандай да бір заң бұзушылық болса, сол сәтте қаралмақ.
РЕФЕРЕНДУМ: ҮМІТ НАУҚАНЫ ҚЫЗДЫ
Күні: 17:15, 25 мамыр 2022
"Радуга" серіктестігінде референдумды қолдау жөніндегі штаб мүшелері еңбек ұжымымен кездесті.
Оның барысында депутаттар Ата заңға енгізілетін үлкен өзгерістер мен толықтырулар жайында баяндады.
Кездесуге жиналғандар оңтайлы сәтті пайдалана отырып, референдумды қолдау жөніндегі штаб мүшелеріне сұрақтарына қойып, тұшымды жауап алды.
Серіктестік жұмысшылары жуырда өтетін референдумға қатыспақ.
Олар маусымның 5-і күні көппен бірге сайлау учаскелеріне барып, өздерінің белсенді азаматтық ұстанымдарын көрсетпек.
ЕРКЕБҰЛАН МӘМБЕТОВ, РЕФЕРЕНДУМДЫ ҚОЛДАУ ЖӨНІНДЕГІ РЕСПУБЛИКАЛЫҚ ШТАБ МҮШЕСІ: 
5 маусым күні референдум күні.
25 сәуірден бастап ақпарат берілген.
Соны халыққа түсіндіріп жатырмыз.
Қандай өзгерістер болады, қандай маңыздылығын соның бәрін түсіндіруге келіп отырмыз.
Ең бірінші өзгерістер ол жер, су, жердің байлығы бәрі ертедегі сияқты мемлекетте емес, халық меншілігінде болады.
Содан Елбасы жөнінде статьялар алынатын болады.
Депутаттар Конституцияға енгізілген өзгерістер туралы Көкшетау университетінің студенттеріне айтты
Авторы: (Сенаттың Баспасөз қызметі, 74-72-27)
ҚР Парламенті Сенатының депутаттары Бақытжан Жұмағұлов пен Нұрлан Бекенов Абай Мырзахметов атындағы Көкшетау университетінің студенттерімен және оқытушыларымен кездесті.
Сенаторлар алдағы референдум туралы айта келіп, оның елдің саяси өмірінде маңызды рөл атқаратынын атап өтті.
Депутаттар Конституцияға түзетулерді қабылдау – қазақстандықтардың өмірін жақсартуға бағытталған маңызды қадам екенін атап өтті.
"Алдағы референдум жаңа Қазақстанды қалыптастыру үшін аса маңызды.
Еліміздің әрбір азаматы конституциялық реформаны іске асыруға қатысып, еліміздің болашағына өз үлесін қосуы тиіс.
Халықтың басым бөлігі, әсіресе жастар ұсынылған түзетулер бойынша өз пікірлерін білдіру үшін сайлау учаскелеріне келеді деп сенемін", - деп атап өтті Бақытжан Жұмағұлов өз сөзінде.
Студенттер өз кезегінде сенаторлардың референдумға белсенді қатысу туралы үндеуіне қолдау білдірді және барлық адамдарға маңызды болып отырған осы шараны өткізуге жауапкершілікпен қарайтындарын жеткізді.
ЖОБА: "Қазақстан Республикасының Конституциясына өзгерістер мен толықтырулар енгізу туралы" Қазақстан Республикасының Заңы
Күні: 25 Мамыр, 2022
ҚАЗАҚСТАН РЕСПУБЛИКАСЫ ПРЕЗИДЕНТІНІҢ ЖАРЛЫҒЫ
2022 жылғы 5 маусымда республикалық референдум өткiзу туралы
Қазақстан Республикасы Конституцияның 91-бабы­ның 1-тармағына және "Республикалық референдум туралы" Қазақстан Республикасы Конституциялық заңының 18-бабына сәйкес ҚАУЛЫ ЕТЕМІН:
2022 жылғы 5 маусымда республикалық референдум өткiзiлсiн.
"Қазақстан Республикасының Конституциясына өзгерістер мен толықтырулар енгізу туралы" Қазақстан Республикасы Заңының жобасы "2022 жылғы 6 мамырда бұқаралық ақпарат құралдарында жарияланған "Қазақстан Республикасының Конституциясына өзгеріс­тер мен толықтырулар енгізу туралы" Қазақстан Респуб­ли­касы Заңының жобасында баяндалған Қазақстан Респуб­ли­касының Конституциясына өзгерістер мен толықты­руларды қабылдайсыз ба?" деген тұжырымдағы сауал қойылып, республикалық референдумға шығарылсын.
Осы Жарлық және "Қазақстан Республикасының Конституциясына өзгерістер мен толықтырулар енгізу туралы" Қазақстан Республикасы Заңының жобасы 2022 жылғы 6 мамырда бұқаралық ақпарат құралдарында ресми түрде жариялансын.
Республикалық референдумды ұйымдастыру мен өткiзу Референдумның орталық комиссиясының қызметiн атқаратын Орталық сайлау комиссиясына, сондай-ақ референдумның аумақтық және учаскелiк комиссияларының қызметiн атқаратын аумақтық және учаскелiк сайлау комиссияларына жүктелсiн.
Қазақстан Республикасының Үкіметі Қазақстан Республикасының Орталық сайлау комиссиясымен, Қазақстан Республикасының басқа да орталық мемлекеттік органдарымен және жергілікті атқарушы органдарымен бірлесіп, республикалық референдумды ұйымдастыру мен өткізу жөнінде қажетті шаралар қабылдасын.
Осы Жарлық жарияланған күнінен бастап қол­данысқа енгізіледі.
Қазақстан Республикасының Президенті Қ.ТОҚАЕВ
Нұр-Сұлтан, Ақорда, 2022 жылғы 5 мамыр
№ 888
ЖОБА
"Қазақстан Республикасының Конституциясына өзгерістер мен толықтырулар енгізу туралы" Қазақстан Республикасының Заңы
1-бап. 
1995 жылғы 30 тамызда республикалық референдумда қабылданған Қазақстан Республикасының Конституциясына мынадай өзгерістер мен толықтырулар енгізілсін:
4-баптың 1- тармағындағы "Кеңесінің" деген сөз "Сотының" деген сөзбен ауыстырылсын.
6-баптың 3-тармағы мынадай редакцияда жазылсын:
3. Жер және оның қойнауы, су көздері, өсімдіктер мен жануарлар дүниесі, басқа да табиғи ресурстар халыққа тиесілі.
Халық атынан меншік құқығын мемлекет жүзеге асырады.
Жер, сондай-ақ заңда белгіленген негіздерде, шарттар мен шектерде жеке меншікте де болуы мүмкін.
15-баптың 2-тармағы мынадай редакцияда жазылсын:
2.Ешкімнің өз бетінше адам өмірін қиюға хақысы жоқ.
Өлім жазасына тыйым салынады.
23-баптың 2-тармағы мынадай редакцияда жазылсын:
2.Республика Конституциялық Сотының, Жоғарғы Сотының және өзге де соттарының төрағалары мен судьялары, Орталық сайлау комиссиясының, Жоғары аудиторлық палатасының төрағалары мен мүшелері, әскери қызметшілер, ұлттық қауіпсіздік органдарының, құқық қорғау органдарының қызметкерлері саяси партияларда, кәсіптік одақтарда болмауға, қандай да бір саяси партияны қолдап сөйлемеуге тиіс".
24-баптың 1-тармағы мынадай редакцияда жазылсын:
Әркімнің еңбек ету бостандығына, қызмет пен кәсіп түрін еркін таңдауына құқығы бар.
Еріксіз еңбекке қылмыстық немесе әкімшілік құқық бұзушылық жасауға кінәлі деп тану туралы сот актісінің негізінде не төтенше жағдайда немесе соғыс жағдайында ғана жол беріледі.
42-бапта: 1) 2-тармақ мынадай редакцияда жазылсын:
Ант беру қаңтардың екінші сәрсенбісінде салтанатты жағдайда Парламент депутаттарының, Конституциялық Сот, Жоғарғы Сот судьяларының, сондай-ақ Республиканың экс-Президенттерінің қатысуымен өткізіледі.
Конституцияның 48-бабында көзделген жағдайда Қазақстан Республикасы Президентінің өкілеттігін өзіне қабылдаған адам Республика Президентінің өкілеттігін қабылдаған күнінен бастап бір ай ішінде ант береді.
5-тармақтың екінші бөлігі алып тасталсын.
43-бап мынадай мазмұндағы 3 және 4-тармақтармен толықтырылсын:
Қазақстан Республикасының Президенті өз өкілеттіктерін жүзеге асыру кезеңінде саяси партияда болмауға тиіс.
Қазақстан Республикасы Президентінің жақын туыстары мемлекеттік саяси қызметшілердің, квазимемлекеттік сектор субъектілері басшыларының қызметтерін атқаруға хақысы жоқ.
44-бапта:
1) 2) тармақшадағы "Парламент Сенаты" деген сөздер "Парламент" деген сөзбен ауыстырылсын,
2) 3) тармақшадағы "облыстар, республикалық маңызы бар қалалар мен астана әкімдері актілерінің күшін жояды не қолданылуын толық немесе ішінара тоқтата тұрады," деген сөздер алып тасталсын,
3) 4) тармақша мынадай редакцияда жазылсын:
4) Парламент Сенатының келісімімен Қазақстан Республикасы Конституциялық Сотының Төрағасын, Ұлттық Банкінің Төрағасын, Жоғары Сот Кеңесінің Төрағасын, Бас Прокурорын және Ұлттық қауіпсіздік комитетінің Төрағасын қызметке тағайындайды, оларды қызметтен босатады
4) 7) тармақшадағы "Республикалық бюджеттің атқарылуын бақылау жөніндегі есеп комитетінің" деген сөздер "Жоғары аудиторлық палатаның" деген сөздермен ауыстырылсын,
5) 10-1) тармақшадағы "Кеңеске" деген сөз "Сотқа" деген сөзбен ауыстырылсын,
6) 19) тармақшадағы "Хатшысын" деген сөз "кеңесшісін" деген сөзбен ауыстырылсын.
46-баптың 4-тармағы алып тасталсын.
47-бапта:
1) 1-тармақтағы "Кеңес" деген сөз "Сот" деген сөзбен ауыстырылсын,
2) 2-тармақтағы "Кеңестің" деген сөз "Соттың" деген сөзбен ауыстырылсын.
50-бапта:
1) 2-тармақтың екінші сөйлемі мынадай редакция­да жазылсын:
Сенаттың он депутатын, оның ішінде бесеуін Қазақстан халқы Ассамблеясының ұсынысы бойынша Республика Президенті тағайындайды.
2) 3-тармақ мынадай редакцияда жазылсын:
Мәжіліс конституциялық заңда белгіленген тәртіппен аралас сайлау жүйесі бойынша: біртұтас жалпыұлттық сайлау округінің аумағы бойынша пропорционалды өкілдік ету жүйесі бойынша, сондай-ақ бірмандаттық аумақтық сайлау округтері бойынша сайланатын тоқсан сегіз депутаттан тұрады.
51-баптың 1-тармағы мынадай редакцияда жазылсын:
Мәжілістің депутаттарын сайлау жалпыға бірдей, тең және төте сайлау құқығы негізінде жасырын дауыс беру арқылы жүзеге асырылады.
Мәжіліс депутаттарының кезекті сайлауы Парламенттің жұмыс істеп тұрған сайланымы өкілеттігінің мерзімі аяқталардан кемінде екі ай бұрын өткізіледі.
52-баптың 5-тармағының үшінші бөлігі мынадай редакцияда жазылсын:
Парламент Мәжілісінің депутаты:
1) депутат конституциялық заңға сәйкес партиялық тізім негізінде өзін сайлаған саяси партиядан шыққан немесе шығарылған,
2) конституциялық заңға сәйкес партиялық тізім негізінде депутатты сайлаған саяси партия қызметін тоқтатқан,
3) бір мандаттық аумақтық сайлау округі бо­йынша сайланған депутатты конституциялық заңда айқындалатын тәртіппен сайлаушылар кері шақырып алған кезде өз мандатынан айырылады.
53-бапта:
1) мынадай мазмұндағы 1-1) және 1-2) тармақшалармен толықтырылсын:
1-1) конституциялық заңдарды қабылдайды,
1-2) Республика Президентінің қарсылығын туғыз­ған конституциялық заңдар немесе конституциялық заңның баптары бойынша қарсылықтар жіберілген күннен бастап бір ай мерзімде қайталап талқылау мен дауысқа салуды жүргізеді.
Бұл мерзімнің сақталмауы Президент қарсылықтарының қабылданғанын білдіреді.
Егер Парламент әрбір Палата депутаттарының жалпы санының төрттен үшінің көпшілік даусымен Президенттің қарсылықтарын еңсерсе, Президент бір ай ішінде конституциялық заңға қол қояды.
Егер Президенттің қарсылықтары еңсерілмесе, конституциялық заң қабылданбады немесе Президент ұсынған редакцияда қабылданды деп есептеледі,",
2) 2) тармақшадағы "Республикалық бюджеттің атқарылуын бақылау жөніндегі есеп комитетінің" деген сөздер "Жоғары аудиторлық палатаның" деген сөздермен ауыстырылсын,
3) 6) тармақшадағы "Кеңестің" деген сөз "Соттың" деген сөзбен ауыстырылсын.
54-бапта:
1) 1-тармақтың бірінші абзацы мынадай редакция­да жазылсын:
Парламент Палаталардың бөлек отырысында мәселелерді әуелі – Мәжілісте, ал содан кейін Сенатта өз кезегімен қарау арқылы заңдар қабылдайды, оның ішінде:",
2) 2-тармақтың 2) тармақшасы мынадай редакция­да жазылсын:
2) Республика Президентінің қарсылығын туғызған заңдар немесе заңның баптары бойынша қарсылықтар жіберілген күннен бастап бір ай мерзімде қайталап талқылау мен дауысқа салуды жүргізеді.
Бұл мерзімнің сақталмауы Президент қарсылықтарының қабылданғанын білдіреді.
Егер Мәжіліс пен Сенат әрбір Палата депутаттарының жалпы санының үштен екісінің көпшілік даусымен Президенттің қарсылықтарын еңсерсе, Президент бір ай ішінде заңға қол қояды.
Егер Президенттің қарсылығын ең болмаса Палаталардың бірі еңсермесе, заң қабылданбады немесе Президент ұсынған редакцияда қабылданды деп есептеледі,".
55-бапта:
1) 2) тармақша мынадай редакцияда жазылсын:
2) Республика Президентінің Республика Конституциялық Сотының Төрағасын, Ұлттық Бан­кінің Төрағасын, Жоғары Сот Кеңесінің Төра­ға­сын, Бас Прокурорын, Ұлттық қауіпсіздік коми­тетінің Төрағасын тағайындауына келісім беру,",
2) 3) тармақша "судьяларын" деген сөзден кейін ", Қазақстан Республикасындағы Адам құқықтары жөніндегі уәкілді" деген сөздермен толықтырылсын.
56-баптың 1-тармағында:
1) 1) тармақшадағы "және осы жобаларды қарау" деген сөздер алып тасталсын,
2) мынадай мазмұндағы 3-1) тармақшамен толықтырылсын:
3-1) Жоғары аудиторлық палата Төрағасының есебін жылына екі рет тыңдау,".
57-баптың 1) тармақшасы мынадай редакцияда жазылсын:
1) Конституциялық Соттың үш судьясын қызметке тағайындайды, Орталық сайлау комиссиясының екі мүшесін, Жоғары аудиторлық палатаның үш мүшесін бес жыл мерзімге қызметке тағайындайды,".
58-баптың 3-тармағының 7) тармақшасы мынадай редакцияда жазылсын:
7) Палаталарға Конституциялық Соттың судьялары, Орталық сайлау комиссиясының, Жоғары аудиторлық палатаның мүшелері қызметіне тағайындау үшін кандидатуралар ұсынады,".
61-бапта:
1) 2-тармақ мынадай мазмұндағы екінші бөлікпен толықтырылсын:
Халықтың өмірі мен денсаулығына, консти­туциялық құрылысқа, қоғамдық тәртіпті қорғауға, елдің экономикалық қауіпсіздігіне қатер төндіретін жағдайларға жедел ден қою мақсатында Республика Үкіметінің заң шығару бастамасы тәртібімен енгізілген заң жобалары Палаталардың бірлескен отырысында Парламенттің дереу қарауына жатады.
2) 3-тармақ мынадай мазмұндағы үшінші бөлікпен толықтырылсын:
Осы баптың 2-тармағының екінші бөлігінде көзделген заң жобалары Парламентке енгізілген жағдайда, Республика Үкіметі осы тармақтың бірінші бөлігінде көрсетілген мәселелер бойынша заң күші бар уақытша нормативтік құқықтық актілер қабылдауға өзінің жауапкершілігімен хақылы, олар Парламент қабылдаған заңдар күшіне енгенге дейін немесе Парламент заңдарды қабылдамағанға дейін қолданыста болады.
3) 4 және 5-тармақтар мынадай редакцияда жазылсын:
Мәжіліс депутаттары жалпы санының көпшілік даусымен қабылданған заң Сенатқа беріледі, ол онда алпыс күннен асырылмай қаралады.
Мәжіліс заң жобасын депутаттардың жалпы санының көпшілік даусымен тұтастай қабылдамауға хақылы.
Бас тартылған заң жобасы қабылданбады деп есептеледі және бастамашыға қайтарылады.
Сенат депутаттары жалпы санының көпшілік даусымен мақұлданған заң он күннің ішінде Президенттің қол қоюына беріледі.
Егер Сенат заңды тұтастай немесе оның жекелеген баптарын мақұлдамаса, онда заң Мәжіліске қайтарылады.
Бұл ретте Сенат Мәжіліске заңның жекелеген баптарының редакциясын ұсынуға құқылы.
Егер Сенат алпыс күннің ішінде тиісті шешім қабылдамаған жағдайда, заң Президенттің қол қоюына беріледі.
Егер Мәжіліс заңның жекелеген баптарының Сенат ұсынған редакциясына депутаттардың жалпы санының көпшілік даусымен келіссе, Мәжіліс заңды жаңа редакцияда қабылдаған және Сенат мақұлдаған болып есептеледі және он күннің ішінде Президенттің қол қоюына беріледі.
Егер Мәжіліс заңның жекелеген баптарының Сенат ұсынған редакциясына сол көпшілік дауыспен қарсылық білдірсе, сондай-ақ егер Сенат заңды тұтастай мақұлдамаған жағдайда, Палаталар арасындағы келіспеушіліктер келісу рәсімдері арқылы шешіледі.
Заңның келісу комиссиясы тұжырымдаған редакциясы осы баптың 4-тармағында белгіленген тәртіппен Мәжілістің және Сенаттың қарауына жатады.
Мәжіліс келісу комиссиясы ұсынған редакциядағы заңды Палата депутаттары жалпы санының көпшілік даусымен қабылдамаған жағдайларда, Мәжіліс бұрын қабылданған редакциядағы заң бойынша қайтадан дауысқа салуды жүргізеді.
Егер қайтадан дауысқа салу кезінде Мәжіліс Палата депутаттары жалпы санының үштен екісінің көпшілік даусымен бұрын қабылданған шешімді бекітсе, заң он күннің ішінде Президенттің қол қоюына беріледі.
Егер заң Мәжіліс депутаттарының көрсетілген көпшілік даусын алмаса, заң қабылданбады деп есептеледі және бастамашыға қайтарылады.
4) 5-1-тармақ алып тасталсын.
62-бапта:
1) 5-тармақ мынадай редакцияда жазылсын:
Егер Конституцияда өзгеше көзделмесе, Палаталар депутаттарының жалпы санының көпшілік даусымен заңдарды Мәжіліс қабылдайды, Сенат мақұлдайды.
Егер Конституцияда өзгеше көзделмесе, Парламенттің және оның Палаталарының қаулылары Палата депутаттары жалпы санының көпшілік даусымен қабылданады",
2) 6-тармақ "бойынша" деген сөзден кейін ", конституциялық заңдардың жобалары бойынша" деген сөздермен толықтырылсын.
VI бөлімнің тақырыбындағы "Кеңес" деген сөз "Сот" деген сөзбен ауыстырылсын.
71-бап мынадай редакцияда жазылсын:
71-бап
Қазақстан Республикасының Конституциялық Соты Төрағаны қоса алғанда, он бір судьядан тұрады, олардың өкілеттігі алты жылға созылады.
Бір адам Конституциялық Соттың судьясы болып қатарынан екі реттен артық тағайындала алмайды.
Конституциялық Соттың Төрағасын Парламент Сенатының келісімімен Республиканың Президенті тағайындайды.
Конституциялық Соттың төрт судьясын – Республика Президенті, Конституциялық Соттың үш-үш судьясын тиісінше Сенат пен Мәжіліс тағайындайды.
Республика Президенті Конституциялық Сот Төрағасының ұсынуымен Конституциялық Сот Төрағасының орынбасарын Конституциялық Сот судьяларының арасынан тағайындайды.
Конституциялық Соттың судьясы қызметі депутаттық мандатпен, оқытушылық, ғылыми немесе өзге шығармашылық қызметтен басқа, өзге де ақы төленетін қызметтерді атқарумен, кәсіпкерлік қызметті жүзеге асырумен, коммерциялық ұйымның басшы органының немесе байқаушы кеңесінің құрамына кірумен сыйыспайды.
Конституциялық Соттың судьяларын өздерінің өкілеттігі мерзімі ішінде тұтқынға алуға, күштеп әкелуге, оған сот тәртібімен белгіленетін әкімшілік жазалау шараларын қолдануға, қылмыс үстінде ұсталған немесе ауыр қылмыстар жасаған реттерді қоспағанда, Парламенттің келісімінсіз қылмыстық жауапқа тартуға болмайды.
Конституциялық Соттың ұйымдастырылуы мен қызметі конституциялық заңмен реттеледі.
72-бапта:
1) 1 және 2-тармақтардағы "Кеңес" деген сөз "Сот" деген сөзбен ауыстырылсын,
2) мынадай мазмұндағы 3, 4 және 5-тармақтармен толықтырылсын:
Конституциялық Сот азаматтардың Консти­ту­цияда бекітілген құқықтары мен бостандықтарын тікелей қозғайтын Қазақстан Республикасының норма­тивтік құқықтық актілерінің Республика Консти­туциясына сәйкестігін олардың өтініштері бойынша қарайды.
Азаматтардың Конституциялық Сотқа жүгіну тәртібі мен шарттары конституциялық заңда айқындалады.
Конституциялық Сот осы баптың 1-тармағының 3) және 4) тармақшаларында көрсетілген мәселелерді, сондай-ақ Қазақстан Республикасының нормативтік құқықтық актілерінің Республика Конституциясына сәйкестігін Республика Бас Прокурорының өтініштері бойынша қарайды.
Конституциялық Сот Конституцияда бекі­тілген адамның және азаматтың құқықтары мен бостан­дықтарын қозғайтын нормативтік құқықтық актілер­дің Республика Конституциясына сәйкестігін Адам құқықтары жөніндегі уәкілдің өтініші бойынша қарайды.
73-бапта:
1) 1 және 2-тармақтардағы "Кеңеске" деген сөз "Сотқа" деген сөзбен ауыстырылсын,
2) 3-тармақ мынадай редакцияда жазылсын:
Конституциялық Сот өз шешімін конституциялық заңда белгіленген мерзімдерде шығарады.
74-бапта:
1) 2-тармақ мынадай редакцияда жазылсын:
Конституциялық Сот шешім қабылдаған күннен немесе ол белгілеген күннен бастап конституциялық емес деп танылған, оның ішінде адамның және азаматтың Конституцияда баянды етілген құқықтары мен бостандықтарына нұқсан келтіреді деп танылған заңдар мен өзге де құқықтық актілердің, олардың жекелеген ережелерінің күші жойылады және қолданылуға жатпайды.
2) 3-тармақтағы "Кеңестің" деген сөз "Соттың" деген сөзбен ауыстырылсын.
VII бөлімнің тақырыбы мынадай редакцияда жазылсын:
VII бөлім
Соттар және сот төрелiгi.
Прокуратура.
Адам құқықтары жөніндегі уәкіл".
78-баптағы "Кеңеске" деген сөз "Сотқа" деген сөзбен ауыстырылсын.
82-баптың 4 және 5-тармақтары мынадай редакцияда жазылсын:
Жоғары Сот Кеңесінің Төрағасын Республика Президенті Парламент Сенатының келісімімен бойынша тағайындайды.
Жоғары Сот Кеңесінің мәртебесі, құрамын қалыптастыру тәртібі және жұмысын ұйымдастыру заңда айқындалады.
83-баптың 4-тармағындағы "заңмен" деген сөздер "конституциялық заңда" деген сөздерменауыстырылсын.
Мынадай мазмұндағы 83-1-баппен толықтырылсын:
83-1-бап
Қазақстан Республикасындағы Адам құқықтары жөніндегі уәкіл адам мен азаматтың бұзылған құқықтары мен бостандықтарын қалпына кел­тіруге жәрдемдеседі, адам мен азаматтың құқық­тары мен бостандықтарын ілгерілетуге ықпал етеді.
Адам құқықтары жөніндегі уәкіл өз өкілеттіктерін жүзеге асыру кезінде тәуелсіз болады және мемлекеттік органдар мен лауазымды адамдарға есеп бермейді.
Қылмыс орнында ұстап алынған немесе ауыр қылмыстар жасаған жағдайлардан басқа кезде, Адам құқықтары жөніндегі уәкілді өз өкілеттігінің мерзімі ішінде тұтқынға алуға, күштеп әкелуге, оған сот тәртібімен белгіленетін әкімшілік жазалау шараларын қолдануға, Сенаттың келісімінсіз қылмыстық жауаптылыққа тартуға болмайды.
Адам құқықтары жөніндегі уәкілдің құқықтық жағдайы және қызметін ұйымдастыру конституциялық заңда айқындалады.
87-бапта:
1) 4-тармақ мынадай редакцияда жазылсын:
Облыстардың, республикалық маңызы бар қалалардың және астананың әкімдерін тиісінше облыстың аумағында орналасқан мәслихаттар депутаттарының немесе республикалық маңызы бар қалалардың және астананың мәслихаттары депутаттарының келісімімен Республика Президенті қызметке тағайындайды.
Республика Президенті дауыс беру жүргізілетін кемінде екі кандидатураны ұсынады.
Дауыс беруге қатысқан мәслихат депутаттарының көп дауысын алған кандидат олардың келісімін алды деп есептеледі.
Өзге әкімшілік-аумақтық бірліктердің әкімдері заңда айқындалатын тәртіппен қызметке тағайын­далады немесе сайланады, сондай-ақ қызметінен босатылады.
Республика Президенті өзінің ұйғаруы бойынша облыстардың, республикалық маңызы бар қалалардың және астананың әкімдерін қызметінен босатуға құқылы",
2) 5-тармақтың екінші сөйлемі мынадай редакция­да жазылсын:
Бұл жағдайда мәслихат өз депутаттарының жалпы санының көпшілік даусымен әкімге сенімсіздік білдіруге және оны қызметінен босату жөнінде облыстардың, республикалық маңызы бар қалалардың және астананың әкімдеріне қатысты тиісінше Республика Президентінің не өзге де әкімшілік-аумақтық бірліктердің әкімдеріне қатысты жоғары тұрған әкімнің алдына мәселе қоюға құқылы".
88-баптың 4-тармағындағы "Президенті," деген сөз алып тасталсын.
91-бапта:
1) 2-тармақ мынадай редакцияда жазылсын:
Конституцияда белгiленген мемлекеттiң тәуелсіздігі, Республиканың бiртұтастығы мен аумақтық тұтастығы, оны басқару нысаны, Республика қызметінің түбегейлі принциптері өзгермейді.
2) 3-тармақтағы "Кеңестің" деген сөз "Соттың" деген сөзбен ауыстырылсын.
Мынадай мазмұндағы 99-баппен толық­ты­рылсын:
99-бап
Конституциялық Сот және Жоғары аудиторлық палата құрылғанға дейін Конституциялық Кеңестің және Республикалық бюджеттің атқарылуын бақылау жөніндегі есеп комитетінің төрағалары мен мүшелері өз өкілеттіктерін сақтайды.
Конституциялық Сот құрылғанға дейін Конституцияның 72-бабының 1 және 2-тармақтарында көзделген Конституциялық Соттың функцияларын Конституциялық Кеңес жүзеге асырады.
Конституциялық Кеңестің нормативтік қаулылары Конституцияға қайшы келмейтін бөлігінде оларды Конституциялық Сот қайта қарағанға дейін қолданылады.
Қазақстан Республикасы Конституциясының Парламент Палаталарын қалыптастыру туралы ережелері сегізінші сайланған Парламент Мәжілісі депутаттарының сайлауынан бастап қолданылады.
2-бап.
Қазақстан Республикасы Конституциясының конституциялық заңдарды және заңдарды қабылдау тәртібін, сондай-ақ Конституциялық Соттың қызметін айқындайтын ережелері 2023 жылғы 1 қаңтардан бастап қолданысқа енгізіледі.
2023 жылдың 1 қаңтарына Мәжіліс мақұлдаған және Парламенттің қарауындағы заң жобалары заңдар болып есептеледі және Қазақстан Республикасы Конституциясының 61-бабында белгіленген тәртіппен қаралады.
Қазақстан Республикасы Конституциясының лауазымды адамдарға өкілеттіктер берудің жаңа тәртібін белгілейтін нормалары, егер Қазақстан Республикасының Конституциясында өзгеше көзделмесе, осы лауазымды адамдардың өкілеттік мерзімінің өтуіне немесе өкілеттігінің тоқтатылуына қарай қолданысқа енгізіледі.
Жоғарғы аудиторлық палатаның құрамы қалыптастырылғанға дейін Республикалық бюджеттің атқарылуын бақылау жөніндегі есеп комитеті Қазақстан Республикасының заңнамасында көзделген функциялар мен өкілеттіктерді жүзеге асыруды жалғастырады.
3-бап.
Осы Заң референдумның қорытындылары туралы хабарлама ресми жарияланған күнінен бастап, осы Заңның 2-бабының ережелері ескеріле отырып қолданысқа енгізіледі.
Референдумға 10 күн қалды.
Ата заңға енгізілетін өзгеріс нені өзгертуді көздейді?
Күні: 25 Мамыр, 2022
Ел Конституциясына енгізілгелі жатқан өзгерістер мен толықтырулар бойынша өтетін референдумға тура 10 күн қалды.
Референдум барысында елдегі басты құжаттың 33 бабына жасалатын 56 өзгеріске халықтың пікірі бір ғана сұрақпен анықталмақ.
"Қазақстан Респуб­ли­касы заңының жобасында баяндалған Қазақстан Республикасының Конституциясына өзгерістер мен толықты­руларды қабылдайсыз ба?" деген сұраққа "иә" немесе "жоқ" деп қана жауап беруге болады.
56 өзгерістің бірін қолдап, біріне қарсы болсаң да таңдайтын басқа нұсқа жоқ.
Мұның салдарынан азаматтар жауап беруге қиналып, олардың пікірін объективті түрде бағалау қиынға соғуы мүмкін.
Алайда билікті азаматтардың пікірі қызықтыратыны шамалы сияқты.
Өйткені 56 түзетуді жасауға қоғам өкілдері, тәуелсіз сарапшылар қатыстырылмады.
Биліктің өз эксперттері әзірлеп, дайын күйінде ұсынды.
Әділет вице-министрі Алма Мұқанова 56 түзетудің әрқайсысын референдумға шығару артық шығынды қажет етеді дейді.
Ол 56 өзгерісті 12 тармаққа бөлуге болатынын айтады.
Президенттің лауазымына байланысты шектеулер,
Тұңғыш Президент мәртебесіне байланысты барлық нормаларды алып тастау,
Жерді, оның қойнауын, суды, өсімдіктер мен жануарлар дүниесін, басқа да табиғи ресурстарды халық меншігі деп жариялау,
Кейбір адамдардың лауазымда болуына байланысты шектеулер,
Өлім жазасын жою,
Мәжіліс алдында жылына екі рет республикалық бюджеттің атқарылуы туралы есеп беретін Жоғары аудиторлық палата құру,
Құқық қорғау институттарын күшейту,
Конституциялық сот құру,
Парламенттің қалыптасу моделін және жалпы сайлау жүйесін өзгерту,
Заңдарды қабылдау жүйесін өзгерту,
Мәжбүрлі еңбекті қолдану мүмкіндігі,
Облыстардың, республикалық маңызы бар қалалардың және астананың әкімдерін тағайындау тәртібін өзгерту.
Билік осы 12 тармақтан тұратын өзгерістер пакетіне "Жаңа Қазақстанды" құруға бағытталған саяси реформа, президенттің құзыретін шектеп, парламентті күшейтетін қадам деген мазмұнда баға беріп жатыр.
Алайда мұндай мәлімдемелерге қарсы уәждерін айтып жатқан сарапшылар аз емес.
Тіпті түзету мәтініне қарап-ақ, президент құзыретін шектейтін баптар көп еместігін, басым функциясы өзгеріссіз қалып, тіпті кей тұста күшейетінін аңғаруға болады.
43-баптың 4-тармағындағы "Қазақстан Республикасы Президентінің жақын туыстары мемлекеттік саяси қызметшілердің, квазимемлекеттік сектор субъектілері басшыларының қызметтерін атқаруға хақысы жоқ" деген жаңа өзгерісте президент туыстарына байланысты нақты шектеу бар.
Сол баптың 3-тармағындағы "Қазақстан Республикасының Президенті өз өкілеттіктерін жүзеге асыру кезеңінде саяси партияда болмауға тиіс" деген өзгеріс те мүдде қайшылығын тудырмас үшін дұрыс сияқты.
Алайда Қазақстанда президент сайлауына кандидаттар тек саяси партия немесе ұйым атынан ғана ұсынылатындықтан, президенттің партияда болмауы, өзінің билікке келуіне жағдай жасаған партиядан, топтан толықтай қол үзетінін білдіреді дегенге сену қиын.
Ал 44-баптың 4-тармағы тіпті президенттің құзыретін кеңейте түседі.
Оған сай, президент сенат келісімін алып, Конституциялық соттың төрағасын, Ұлттық бан­к, Жоғары сот кеңесінің төрағаларын, Бас прокурорды, Ұлттық қауіпсіздік коми­тетінің төрағасын тағайындау, орнынан алу құзыретін иеленеді.
Аталған тармақтың бұрынғы редакциясында президентте Конституциялық сот (бұрынғы кеңес - ред) пен Жоғары сот кеңесінің төрағасын тағайындау, орнынан алу құзыреті болмаған.
Сондай-ақ президент Орталық сайлау комиссиясының төрағасы мен екі мүшесін, Жоғары аудиторлық палатаның (бұрынғы есеп комитеті) төрағасы мен үш мүшесін тағайындау (44-баптың 7-тармағы), мемлекеттік кеңесшіні тағайындау (44-баптың 19-тармақшасы), облыстардың, республикалық маңызы бар қалалардың және астананың әкімін тағайындау (87-баптың 4-тармағы) құзыреттерін сақтап қалғалы отыр.
Референдумдағы анық, айқын, басы ашып мәселе болса, ол – экс-президентке ерекше құзырет берген нормаларды Конституциядан алып тастау.
Мәселен, Ата заңның 44-бабы 5-тармағы – "Бір адам қатарынан екі реттен артық Республика Президенті болып сайлана алмайды.
Бұл шектеу Қазақстан Республикасының Тұңғыш Президентіне қолданылмайды" дегендегі соңғы сөйлем алынып тасталады.
Бұдан бөлек, "Қазақстанның Тұңғыш Президентінің мәртебесі мен өкілеттігі Республика Конституциясымен және конституциялық заңмен айқындалады" деген 46-баптың 4-тармағы Конституцияның жаңа редакциясында мүлде жоқ.
Алайда президент өз құзыретін толық сақтап тұрғанда Конституциядағы Елбасы туралы нормалардан бас тарту билік айтып жатқан реформаның өзегі – суперпрезиденттік жүйеден, мықты парламент жүйесіне өту үшін жеткіліксіз.
Бутя.
Тоғыз жылдық толғақтан соң
Авторы: Алмас НҮСІП
30 жыл бойы Қазақстанды қанап келген Назарбаев туралы "шындықтың" бетін ашу науқаны басталғалы, біраз бұлбұл еркін сайрап жатыр.
Партия құрам деген мәлімдемелерді де жиі көріп қаламыз.
Кезінде билікпен келісімге барған, ақыры саяси сахнадан кеткен саясаткерлер ендігі билікке қаншалықты қарсылас бола алады?
Malim.kz бұл тараптағы алғашқы сөзді Болат Әбіловтен бастайды.
"Көріскенше" деп кетіп барам"
2013 жылы саясаттан кеттім деген Болат Әбілов тоғыз жыл ішінде "жағдайды жаңа көзқараспен саралай алатындай жаңа күш жинап" болған сияқты.
Ол өткен аптада саясатқа қайта оралатынын мәлімдеді.
Қаңтар оқиғасынан кейін Тоқаевқа арнап мәлімдеме жасағанға дейін Болат Әбілов сол кездегі Мәжіліс спикері Нұрлан Нығматулиннің бауыры Ерлан Нығматулиннің Болат Әбіловтің аты жазылған коньяк пен виноны сыйлыққа алып тұрған, таудай қып үйген "бешбармақ по карагандинскийге" тамсанып отырған видеодан бір көрінген.
Кетерінде шығармашылықпен айналысам, фильм түсірем, кітап жазам деп кеткен саясаткер, сөйтіп, атын кітапқа емес, шарапқа жазып, алаңсыз демалып жүрген.
"Уақытша кетіп бара жатқанымды бірден айтайын.
Яғни біраз жыл өткесін жағдайды жаңа көзқарас, түсіністікпен саралай алатындай болып, жаңа күшпен міндетті түрде қайтып ораламын" – бұл оның негізгі уәжі болатын.
Соншама жыл саясатпен айналысып, "оппозиция серкесі" ретінде аталып жүрген Әбілов "саясаттан кеттім" дегенде, оны "ақорданың адамы екен" дегенді көп айтатын көпшілік "е-е-е" деген де қойған.
Оның "шығармашылықпен айналысам" деген екінші уәжінің де әшейін сылтау екенін түсінгендей, онша бір іздей қойған жоқ.
Бұл 2000 жылдардың басында бірігіп, билікке әжептәуір қарсылас атанған оппозицияның жеңілісін ашық мойындауы сияқты әсер етті.
2019 жылы Назарбаев отставкаға кетіп, орнына қазіргі президент Қасым-Жомарт Тоқаевты қалдырып бара жатқанда да жалпақ жұрт оған лайықты қарсылас ретінде кейбір адамдарды атап жүрді – тізім ішінде Болат Әбілов болған жоқ.
Рас, саясаттан хабары барлар сондағы президент сайлауы кезінде "уақытша кеткен" Бутя төбе көрсетіп қалуы мүмкін десті.
Бірақ, ол кезде бірге өскен Нығматуллиндермен ет жеп, шарап ішіп жүрген Бутя өзі өмір бойы бір алыстап, бір жақындап жүрген "жездесімен" жаға жыртысуды ойламаған сыңайлы.
Тіл және Әбілов
2019 жылғы президент сайлауына түсу, қалай дегенде де, Әбіловтің жолы еді.
2005 жылғы сайлауда "Әділетті Қазақстан үшін" қозғалысы атынан оппозицияның ортақ кандидаты ретінде Жармахан Тұяқбай түскен.
Одан кейін, бір жылдан соң Алтынбек Сәрсенбайұлы қастандықпен өлтірілген соң, бастапқыда "Нағыз Ақжол", кейіннен ЖСДП, одан соң "Азат" атынан негізгі адам ретінде сөйлеп, жиі көзге түсе бастаған Бутя келесі президент сайлауына түсетінін айтып қалып жүрді.
Назарбаев 2011 жылдың сәуірінде өтетін сайлауды ақпанда жариялағанда, "Азат" ЖСДП қосындысы атынан Болат Әбілов ортақ кандидат ретінде бекітілді.
Оппозицияның негізгі күші шоғырланған деп есептелетін бұл қосынды партия ақыры сайлауға байкот жариялап тынды.
Болат Әбілов пен жақтастары сайлауға түсуден айнып қалуын – уақыттың тығыздығымен түсіндірді.
Соншама уақыт бойы оппозицияда жүрген, өздерін елдің сеніміне ие жалғыз саяси орган санайтын партияның "дайындыққа аз уақыт берілді, бұл әділетсіз" деген уәжі де көкейге онша қона қоймады.
Тіркелмеген "Алға" партиясының атынан президенттікке түсем деп жүрген Владимир Козлов сайлау жариялана салысымен, қатыспайтынын айтып шықты.
Ол "қазақ тілін үйреніп үлгере алмадым" деп ашық айтты.
Әбіловтің бас тартуын да осы тараптан іздегендер болды.
Және ол шындықтан онша алыс кете қойған жоқ.
Тіл – қазіргі қазақтың ең жанды жері.
Қазақ тілі мәселесін көтеру – көпшілік қазақтың аузын алып, саяси ұпай жинайтын негізгі құралдың бірі.
Ештеңе шешілмесе де, қазақ тілінің мүшкіл хәлін айтып, айқай салған адамды қазақ ұлтшыл, нағыз патриот деп ойлайды.
Қазақтың "осал" тұсын бір кісідей білетін әккі Әбілов белсеніп шыққалы бері бірнеше бастама көтеріп жүр.
Соның бірі осы ұлттық мәселеге байланысты: Қазақстанды – Қазақия, Астананы – Алашорда деп атау керек деген ұсынысы осы мақсаттан туған – елді өзіне бір қаратып алу.
Бірақ, осы ұлттық эмоцияны қозғайтын тақырыптардың ішінде әзірге қазақ тілі туралы сөз көре алмадық.
Тілге қатысты мәселені айтқанда Әбіловтың бизнесмен кезіндегі орыс тілін – мемлекеттік тіл ретінде бекіту туралы айтқан ұсынысын аттап кету мүмкін емес.
Әрине, ол кезде жай ғана бизнесмен Әбілов түптің түбінде қазақ тілі үлкен проблема болып алдынан шығады деп ойлаған жоқ.
Бірақ, 2011 жылы орыс тілінің ресми статусын Конституциядан алып тастау керек деп, бүкіл жұрт дүрлігіп, билікке үндеу жолдап жатқанда, Әбілов бастаған "Азат" ЖСДП бұл үндеуге қатысымыз жоқ деп басын ала қашқан.
Қазір де, референдум қарсаңында әлеуметтік желіде "орыс тілін Конституциядан алып тастау", "қазақ тілін білмейтін адамды мемлекеттік қызметке қабылдамау керек" деген сияқты тілге байланысты мәселе жиі көтеріліп жүр.
Әбілов саяси ұпай жинаймын десе, ұлтшыл болып көрінем десе, ең алдымен осы бастамаларды қолдауға мәжбүр болады.
Бірақ, тілге қатысты сөз болғанда ешқандай этнос өкілдерін тілдік шектеуге салуға болмайды деген ұстанымдағы адамның бұл тараптағы демократия туралы пәлсапасы тілге келгенде арқасы қозып кететін қазақтың көңілін тыныштандыра алмайды.
"Нағыз Ақ жолдан" – "Азатқа"
Болат Әбілов құрмақ ендігі партияның аты – "Біздің таңдау".
Бастамашы топ әзірге партияның нақты мақсаты, бағыты, ұстанымы қандай болатыны жайлы толыққанды жоспар жариялаған жоқ.
Және "егер тіркеліп жатса" деген сөзді жиі қайталап жүр.
Қазір партия тіркеу бұрынғыдай қиын емес, дегенмен, кезінде "Нағыз Ақжол" құрыларда міндетті 50 мың мүшені асыра орындап, 65 мың қол жинағанда да тіркемей қойған биліктен беті қайтып қалған Әбілов 50 мың 5 мыңға түскенде де өзінің Әділет министрлігінен өте қоятынына сенбейтін сияқты.
Әрине, 65 мыңды қиналмай жинайтын Алтынбек Сәрсенбаевтың кезі емес, дегенмен, 5 мың қол жинау аса қиындық туғызбайтыны анық.
Бірақ, "Конституциядан Назарбаевтың ерекше статусын алып тастауды" ұсынып мәлімдеме жасауы, "Назарбаевтың атындағы барлық нысандардың атын өзгертеміз" деген уәдесі де онсыз да күні батып бара жатқан экс-президентке қол шошайтып күліп жүрген көп шуылдақтың әрекетін қайталау ғана болып шығады, жұртты елітіп әкетуге қауқарсыз.
2019 жылғы сайлауда балама кандидат екені алдын ала белгілі болса да, біраз жұрт сенген, ақыры бар абыройынан айрылған Әміржан Қосановпен көп уақыт үзеңгілес жүруі де Әбілов имиджіне кері әсер ететіні даусыз.
Кезінде бір емес, бірнеше мәрте бірге қамалып, 15 күндіктердің дәмін бірге татқан, тіпті, қатар жатып аштық жариялаған, бөліп тастағанда "бір камераға жатқызыңдар" деп талап қойғанын Әбіловтің қарсыластары әлі талай пайдаланып бағатыны анық.
Демек, партиясы тіркеліп, бұрынғы оппозицияны қайта тірілткендей болса да, оның соңынан "Ақорданың жобасы" деген ат қала қоймайды.
Әбіловтің қармайтын бір талы – Алтынбек Сәрсенбаев есімі.
Саясаткердің өлімінен кейін де солай болған.
Бірақ, алдымен "Ақ жол", кейін "Нағыз Ақ жол" құрылып жатқанда да көбіне Сәрсенбаевтың көлеңкесінде қалып кете беретін тең төраға атын Алтынбек қойыпты дейтін "Нағыз Ақ жолды" өзгертпей, өзінің басты планға шыға алмайтынын түсінді.
Алдымен 2007 жылы парламент сайлауы кезінде оны ЖСДП партиясымен қосты.
Және партия атауы бейресми түрде ЖСДП аталып кетті.
Аз уақытқа ғана біріккен екі партия "ажырасқан" соң, көп ұзамай Әбілов "Нағыз Ақ жолды" "Азат" деп өзгертіп алды.
Бұл кезде 90 жылдары құрылған "Азат" қозғалысының әлі бар екеніне қарамастан, "бізді Ақ жолмен шатастырады" деген уәж айтты.
Осы кезде "партия атына Алтынбектің есімін берейік" деген де ұсыныс айтылған дейді.
Әрине, өзі де көлеңкеден шыға алмай жүрген Әбілов бұл атауды қабылдамас еді, бірақ, "Азатпен" қатар ұсынылған "Азамат" атауын да қабылдай салса болар еді.
Қалай дегенде де енді оның мәні жоқ болатын.
Партия атауы қалай өзгерсе де, бұл сол кездегі көп адам үшін Әбіловтің Алтынбектен бас тартуы сияқты көрінді.
Тіпті, кейбір жақтастары партия атауын ауыстыруға наразы болды, партия құрамынан шығып кеткендер де кездесті.
Сол кезде Әбіловпен кетіскен оппозициялық саясаткер Жасарал Қуанышәлин 2011 жылы: "Алтынбексіз Болат Әбілов, Төлеген Жүкеев, Ораз Жандосовтар бірден қаусап қалды ғой.
Алтынбек тірі болғанда Болат Әбіловтер қазіргідей Ақордамен байланыста жұмыс істемес еді.
Партияның атын өзгертіп, өзара быт-шыт болып, қайдағы жоқ әрекеттерге бармай, халықпен жұмыс істейтін еді", - деді.
"Нағыз Ақ жолдың" атауын өзгерту, сөйтіп, бір кездегі өз жақтасының аузымен "қайдағы жоқ әрекет" деп бағаланды.
Бір қызығы, Әбілов 2009 жылы ЖСДП-мен қайта қосылғанда, партияның атауында "Азат" атауы алға шықты.
"Азат" ЖСДП немесе жай ғана "Азат" аталып жүрді, ЖСДП қосымша анықтама ретінде ғана тіркеме аталатын болды.
Осыны ескеріп, "Нағыз Ақ жолдан" бас тарту – Әбіловтің саналы түрде барған қадамы деуге болады.
2013 жылы Азат пен ЖСДП қайта араздасқанда Тұяқбай да Әбілов те бір бірін аяп қалған жоқ.
Болат Әбілов 2005 жылғы президент сайлауына Жармахан Тұяқбайдың түсуін қателік деп бағалап, оның "басынан бақайшығына дейін шенеунік, рухы төмен адам" екенін айтып, сол үшін желге шашқан ақшасын еске алды.
Ал, Тұяқбай Әбіловті партия ісіне араласпай қойды, партия жұмысын кері кетірді деп кінәлады.
"Назарбаев кетсе еркін тыныстаймыз" деген Әбілов премьер-министр кезінде өзі сотқа берген Тоқаев билігі күшейіп тұрған уақытта саясатқа оралып жатыр.
Тәуелсіздік күнін ауыстыруға, Фурманов көшесінің, астананың, бұрынғы президенттің атындағы барлық нысанның, тіпті, Қазақстанның атауын өзгертуді ұсынумен іс бітпейтінін әккі саясаткер білмейді емес, біледі.
Енді ол бұрынғы орыс тілін мемлекеттік статус берейік дейтін немесе жеке куәліктегі ұлтты анықтайтын жолды алып тастау туралы бастама көтермейтіні анық.
Дегенмен, саясатқа оралар қарсаңда берген сұхбаттарында "Бутя" атауы қайдан шыққаны, Назарбаевтан сатып алған қаламсабы, Сара Назарбаевамен танысу туралы аса бір сағынышпен айтқанан гөрі, ендігі оппозиция қалай жұмыс істеу керек деген тақырыпта сөйлесе, өзі жіберген қателіктер, тоғыз жыл бойы толғатқанда жасаған тоқтамы туралы айтқаны өтімді болар еді.
Әйтпесе, жұрт Әбіловтен 1980-1990 жылдарда Қазақстан қандай болды, ол нені армандады деген мемуар, Тимур Бекмамбетов пен Бақыт Қилыбаевтың өзін қатты қызықтырған биографиялық көркем фильмнің есебін сұрамайтыны анық.
Саясаттағы жұмысы қозғалыс құру, партия құру, партияларды біріктірумен, "ажырастырумен", келісумен, кетісумен өткен Әбіловтің жеке-дара көзге түсіп, нағыз лидер ретінде танылған кезі жоқ екен.
Қай кезде де біреуге арқа сүйеп, біреумен бірігіп жүруге тырысатын Бутяның ең жақын достары Нығматуллиндер көптен бері көрінбейді.
Енді солардың және өзінің бизнесін қорғау үшін ғана партия құрып алмаса, басқалай саяси салмағы бар орган жасақтай алады деу қиындау.
Материалды қолданған жағдайда, бастапқы 1 немесе 2-сөйлемде malim.
kz сайтына гиперсілтеме беруіңізді сұраймыз.
Авторлық құқықты құрметтегеніңізге алғыс айтамыз.
ОРТАЛЫҚ РЕФЕРЕНДУМ КОМИССИЯСЫНЫҢ МҮШЕСІ — АТЫРАУДА
Авторы: Амандық САҒЫНТАЙҰЛЫ
Қазақстан Республикасы Орталық референдум комиссиясының мүшесі Шапхат Өтемісовтің қатысуымен Атырауда сайлау комиссиясының мүшелеріне арналған республикалық референдумды ұйымдастыру және өткізу мәселелері жөнінде семинар-кеңес өтті.
Онда мемлекеттік ұйымдар мен сайлау учаскелерінің материалдық дайындығы жан-жақты пысықталды.
Шапхат Әнесұлы саяси науқанның маңыздылығы мен өзектілігін айрықша атап өтті.
Айта кетейік, Атырау облысында барлығы 261 референдум учаскесі бар.
Оның 11-і — жабық учаскелер, олар аурухана, уақытша қамау изоляторы, әскери бөлімшелерде орнатылған.
"Қазір біз дауыс беретін азаматтарды ақпараттандыру жұмыстарымен айналысып жатырмыз.
Мемлекеттік маңызды іс-шараның өту барысы, мерзімі, орны және басқа да қажетті мәліметтерді таратудамыз" дейді облыстық референдум комиссиясының төрағасы Азамат Айманакумов.
Нұрлан Әбдіров халықаралық байқаушылармен кездесу өткізді
Бүгін Орталық референдум комиссиясының төрағасы Нұрлан Әбдіров халықаралық байқаушылармен кездесу өткізді.
Тараптар саяси науқанның әділ, әрі ашық өтуін сөз етті.
Халықаралық ұйымдардың миссиялары өз кезегінде алдағы референдумға әзірлік барысы мен оны өткізу кезінде өз міндеттерін мүлтіксіз атқаруға дайын екендерін жеткізді.
Олар дауыс беру барысында сайлауда қандай да бір кемшілік пен заңбұзушылықтар анықталған жағдайда жария етуі тиіс.
Сондықтан науқанға шетелдіктердің ықыласы зор.
Бақылаушыларға заң нормалары түсіндірілді
Күні: 25 мая 2022 - 15:55
Кеше аудан әкімдігінде алдағы референдумға байланысты кең көлемді жиын өтті.
Аудандық ішкі саясат бөлімінің ұйымдастыруымен өткен жиынға "Партиялық емес байқау орталығы" қоғамдық бірлестігінің Түркістан облыстық филиалының директоры Бақытжан Әшірбаев, аудандық қоғамдық келісім кеңесінің төрағасы Қыстау Ілесов, учаскелік сайлау комиссияларының төрағалары мен мүшелері, байқаушы болып бекітілген азаматтар қатысты.
Жиынды аудандық ішкі саясат бөлімінің басшысы Бақытжан Таласов жүргізіп отырды.
Жиында алғаш болып сөз алған Б.
Әшірбаев референдумның маңызына тоқтала келе оны өткізудің жай-жапсарына тоқталды.
Байқаушылардың құқықтары мен міндеттері туралы толыққанды мағлұмат берді.
Аудандық қоғамдық келісім кеңесінің төрағасы Қыстау Ілесов өз сөзінде бұған дейін бірнеше сайлаулар өтіп, байқаушылардың біршама тәжірибе жинақтап қалғандығын атап өтті.
Аудандық ішкі саясат бөлімінің басшысы Бақытжан Таласов жиынға қатысушыларды ертеңгі күні өтетін референдумға түгел қатысуға, заңсыздыққа жол бермеуге шақырды.
АҚПАРАТ
Күні: 25 мамыр 2022 - 15:54
Авторы: Жамбыл облыстық референдум комиссиясы
Жамбыл облыстық референдум комиссиясы республикалық референдумды даярлау және өткізу туралы бекітілген күнтізбелік жоспарына сәйкес мүмкіндігі шектеулі азаматтардың құқықтарын қамтамасыз ету мәселелерімен айналысатын үкіметтік емес қоғамдық бірлестіктердің өкілдерімен кездесу өткізілді.
Іс-шараға референдум комиссиясының мүшелері, жұмыспен қамтуды үйлестіру және әлеуметтік бағдарламалары басқармасының басшылары, үкіметтік емес қоғамдық бірлестіктердің өкілдері қатысты.
Кездесу барысында 2022 жылғы 5 маусымға тағайындалған республикалық референдум туралы, "Қазақстан Республикасының Конституциясына өзгерістер мен толықтырулар енгізу туралы" ҚР Заңының жобасы, республикалық референдумды дайындау мен өткізу, мүмкіндігі шектеулі азаматтардың сайлау құқықтарын қамтамасыз ету, референдум учаскелеріне кедергісіз кіруі және оның дауыс беруі үшін жағдайлар жасау мәселелері бойынша түсініктемелер берілді.
Бұл топтағы азаматтардың берген ұсыныстары талқыланды.
Семинар семинарға қатысушылардың сұрақтарына жауап берілді.
Неліктен референдумға қатысу маңызды?
Күні: 25 Мамыр, 14:19
Авторы: Олжас АДАЙ
Нұр-Сұлтан, BAQ.KZ тілшісі.
Конституциялық реформа нені көздейді?
Неліктен референдумға қатысу маңызды?
Бұл сұраққа ҚР Президенті жанындағы ҚСЗИ директорының орынбасары Алуа Жолдыбалина жауап берді.
Референдум - халық пен мемлекет үшін маңызды процес.
Халық арасында неге референдум болайын деп жатыр сұрақ бар.
Осы орайда сайлау мен референдумның айырмашылығына тоқтала кетсек, негізі екеуі ұқсас процес, екеуінде де халық қатысады.
Бірақ референдумде кез келген мәселе күн тәртібіне шыға бермейді.
Онда жиі шығатын мәселе конституциялық өзгеріс, екінші мәселе Президенттің өкілеттігін ұзартуға байланысты өткізеді және үшіншіден тәуелсіздікке қатысты, яғни кез келген мемлекет белгілі одаққа мүше болады немесе одан шыққан кезде референдум өткізеді.
Демек, халық үшін маңызды тақырыптар референдум арқылы шешімін табады”, - деді спикер орталық коммуникациялар алаңында өткен баспасөз мәслихатында.
Алуа Жолдыбалинаның айтуынша, биыл конституциялға енгізілген өзгерістер ол тарихи өзгерістер.
Бұған дейін "КИСИ GPS: Gylym.Pikir.Sayasat" сараптамалық алаңының кезекті отырысында Алуа Жолдыбалина өлім жазасынан бас тартсақ, қылмыс көбеюі мүмкін бе деген сұраққа жауап берген болатын.
Конституциялық реформаның басты мақсаты – әділ қоғам құру
Авторы: Бақытгүл Абайқызы
Әділ қоғам қалыптастыру үшін референдумға қатысып, дауыс беру өте маңызды.
Бұл туралы бүгін Орталық коммуникациялар қызметі жанында өткен "Конституциялық реформа нені көздейді?
Неліктен референдумға қатысу маңызды?
Референдумның сайлаудан басты айырмашылығы туралы ҚР Президенті жанындағы ҚСЗИ директорының орынбасары Жолдыбалина Алуа Серікқызы түсіндіріп өтті.
Сондай-ақ Қазақстанда мұндай мәселелерге Конституцияға өзгерістер енгізу, президент өкілеттігінің мерзімі және мемлекеттің бір одаққа қосылуы я шығуы жататыны сөз болды.
"5 маусымда өтетін референдум институционалдық өзгерістерді – Парламент, Мәжіліс, Сенат, Мәслихат және президент өкілеттігіне қатысты сұрақтарды қамтиды.
Мұнан бөлек, өлім жазасын алып тастау және адам құқықтарына қатысты толықтырулар бар.
Біз өткізген сауалнама нәтижесінде 76% жуық халықтың референдумды қолдайтыны белгілі болды.
Оның 66% адам қатысуға ниет білдірген",- деді Президент жанындағы ҚСЗИ директорының орынбасары Алуа Серікқызы.
Конституцияға өзгерістер мен толықтырулар енгізу жөніндегі жұмыс тобының мүшесі және Л.Н.Гумилев атындағы ЕҰУ проректоры Оңғарбаев Еркін Әнуарұлының айтуынша, реформаның басты мақсаты – әділ қоғам құру және жаңа Қазақстан идеясы.
Осыған дейін алдымен экономика, кейін саясат бағыты ұсталды.
Ал Президент Қасым-Жомарт Тоқаев демократиялық қоғам құру үшін саяси реформа және модернизация жасау керектігін айтты.
Сондай-ақ реформаның алғашқы нұсқасындағы бірінші президентке қатысты ұсыныстар қоғамда келіспеушілік туғызғандықтан, соңғы нұсқада саяси шешімдерге, азаматтардың белсенділігін арттыруға және адам құқықтары туралы түсініктің аясын кеңейтуге назар аударылған.
ЕРЕКШЕ САЯСИ МАҢЫЗЫ БАР АЙРЫҚША ШЕШІМ
Күні: 25 мая, 2022
Авторы: С.Бегеев
Республикалық референдум – Президент өз Жолдауында жариялаған реформалар пакетін халықтың таңдауы арқылы құқықтық тұрғыда бекіту шарасы.
Мемлекет басшысының ерекше саяси маңызы бар айрықша шешімі.
Бұл реформалар қоғам мен сарапшылардың өтініштері мен ұсыныстарына негізделгендіктен, Президенттің оларды референдум арқылы жүзеге асыру туралы бастамасы дұрыс деп айтар едім.
Жаңа Қазақстан – қарқынды түрде өзгеріп жатқан әлемде ұлттық бірегейлігімізді нығайтудың жолы.
Жаңа Қазақстан ұғымын сан-саққа жүгіртіп, бұрмалауға болмайды.
Азаматтардың бәрін ортақ іске жұмылдырмайынша, мемлекеттік аппарат та, қандай да бір саяси шешімдер мен экономикалық тетіктер де елімізді жаңартуға қауқарсыз.
Жаңа Қазақстанды құру үшін жеке және қоғамдық құндылықтар жүйесін толығымен реформалау қажет.
Жаңа Қазақстан әділдіктің территориясына айналуы керек.
Ол үшін тек заңның әріптерін ғана емес, рухын да ұстану қажет.
Заңдар догма емес, ол азаматтардың өзекті мәселелерін шешу үшін жетілдіріліп отыруға тиіс.
Заң, әділдік және тәртіп біздің бақуатты өмірімізді айқындайтын нақты факторларға айналады, – деді Президент.
Қазақстандағы қазіргі референдумның ерекшелігі – Мемлекет басшысы Конституциялық реформаны кеңейтпейді, керісінше өз өкілеттіктерінің бір бөлігін басқа билік институттарына қайта бөледі.
Осылайша, Конституциялық реформа жөніндегі алдағы референдум Екінші республиканың – мемлекет пен қоғам арасындағы өзара қарым-қатынастардың жаңа, неғұрлым тиімді және теңгерімді моделінің құқықтық негізін қалайды Оған қоса, бұл реформалар Президент ұсынып келе жатқан біршама саяси бастамалардың логикалық жалғасы немесе іске асуы десек, қателеспейміз.
Мысалы, сол кезде Мемлекет басшысы шешім қабылдауға азаматтарды белсенді араластыруға шақырды.
Енді жартылай мажоритарлы сайлау жүйесінде партияға кірмеген азаматтар да Парламентке депутаттыққа сайлана алады.
Бұдан бөлек, сот шешіміне көңілі толмаған азаматтар Конституциялық сотқа тікелей арыздана алады.
"Береке көзі – бірлікте"
Күні: Май 25, 2022
Авторы: Жамбыл облысы әкімдігінің ІСБ "Қоғамдық келісім"
КММ Баспасөз қызметі орталығы
Қазақстанның түрлі өңірлерінен келген дүнген этносының өкілдері Таразға жиналды.
Облыс орталығының Достық үйінде "Береке көзі – бірлікте" дүнген қауымдастығының кездесуі өтті.
Дүнген этносының өкілдерінен басқа іс-шараға облыс басшылығы, Жамбыл облысы әкімдігінің ішкі саясат басқармасы, депутаттар, ҚХА мүшелері, өңіріміздің этномәдени бірлестіктерінің басшылары мен өкілдері, Жамбыл облысы әкімдігінің ІСБ "Қоғамдық келісім" КММ басшылығы белсенді қатысты.
Іс-шара қатысушыларына Жамбыл облысы әкімінің орынбасары Рүстем Дәулет құттықтау сөз сөйледі: — Бүгін Жамбыл облысындағы бұл кездесу -Қазақстан халқы Ассамблеясы үшін өте маңызды оқиға.
Қазақстан аумағында 140 жылдан астам уақыт қызмет етіп келе жатқан дүнген этносы этникааралық өзара қарым-қатынастың бай мәдениеті мен жақсы дәстүріне ие.
Бүгін алғаш рет республикалық ауқымдағы үкіметтік емес ұйым құру мақсатында бірлескен отырыс өткізіліп отыр.
Дүнгендердің жалпы саны 60 мыңға жетіп, дүнгендердің жалпы санының 80% — ын құрайтын Жамбыл облысында Қазақстандағы сіздердің этностың ең жарқын және танымал көшбасшыларының біріккеніне қуаныштымыз.
Облыстық "Вынхуа" дүнген этномәдени бірлестігі ағымдағы жылдың басынан бері 20 млн теңгеден астам қаржыға, ал өткен жылы 44 млн теңгеден астам қаржыға қайырымдылық жұмыстарын жасады.
Бүгін сіздермен өткен бірлескен іс-шара осынысымен маңызды.
Өйткені, ол Негізгі Заңға — біздің Конституцияға өзгерістер енгізу бойынша бүкілхалықтық референдум алдында өтіп отыр.
Өткізілген іс-шараның басты ерекшелелігі – облыстық дүнген этномәдени бірлестіктері мен республикалық "Дүнген этномәдени орталығы" қоғамдық бірлестігінің бірігуі болды.
"Біз республикалық бірлестік құрып жатырмыз", — дейді ҚР Парламенті Мәжілісінің депутаты Ілияс Буларов.
Бүгін еліміздің 9 өңірінің өкілдері жиналғанына қуаныштымын.
Біздің барлық мемлекеттік бағдарламаларымызды, Мемлекет басшысы Қасым-Жомарт Тоқаевтың саясатын қолдау арқылы дүнген-қазақ деп бөлінбей біртұтас отбасы боп, бұдан да жақсы өмір сүру үшін барлық мүмкіндіктерді пайдаланып, әрі қарай да жемісті жұмыс істейміз деп үміттенеміз.
Бұдан әрі Жамбыл облыстық "Вынхуа" дүнгендер этномәдени бірлестігі" ҚБ-нің төрайымы Айша Люшировна Идыбо дүнген этномәдени бірлестіктерін біріктіру туралы меморандумды жариялады.
Қатысушылар оның мазмұнымен танысып, қабылдауға бірауыздан дауыс берді.
Сонымен бірге Жамбыл облыстық "Вынхуа" этномәдени бірлестігінің ҚХА Аналар кеңесінің жетекшісі Сара Даузова жиналған жұртты "Республикалық дүнген этномәдени орталығы" республикалық қоғамдық бірлестігінің жарғысымен таныстырып, белгіленген мақсаттар мен міндеттерге егжей-тегжейлі тоқталды.
Іс-шараның ең жауапты сәті "Дүнген республикалық этномәдени орталығы" республикалық қоғамдық бірлестігінің төрағасын сайлау кезеңі болды.
Бастапқыда екі кандидатура ұсынылды, бірақ "Ақ желкен "жастар лигасы" ҚБ төрағасы Зайнуддин Махусеев өз бағдарламасын ұсынып, көптеген қатысушылардан салмақты қолдау алғаннан кейін, екінші кандидат Руслан Мұсаев өз кандидатурасын жай ғана дауыс беруден алып тастау туралы шешім қабылдады.
Нәтижесінде Зайнуддин Махусеевке бірауыздан дауыс беріліп, бірлестіктің төрағасы боп сайланды.
Сондай-ақ, сайлауға "Дүнген республикалық этномәдени орталығы" республикалық қоғамдық бірлестігінің Бақылау кеңесінің мүшелері, және дүнгендер республикалық қоғамдық бірлестігінің Басқарма мүшелері, Аналар кеңесі, Ақсақалдар кеңесі, Имамдар кеңесі, Жастар орталығы да түсіп, іштерінен лайықты кандидатуралар таңдалды, бұл дауыс беру тізім бойынша өтті.
Іс-шарада талқыланатын негізгі тақырыптардың бірі — алдағы референдум болды.
Сөз сөйлеген спикерлер бүкілхалықтық референдумның және енгізілетін түзетулердің маңыздылығы туралы атап өтті.
— "Дүнген республикалық этномәдени орталығы" республикалық қоғамдық бірлестігін құру референдум қарсаңында өтуде, — деп атап өтті өз сөзінде ҚР Парламенті Мәжілісінің депутаты Ілияс Буларов.
— Үйге оралғаннан кейін біз барлығымыз алдағы референдумды таратуға, тұрғындарға түсіндіруге, ұсынылған өзгерістерге белсенді қатысамыз.
Жаңа Қазақстанды құру бағытын жүргізіп отырған бейбітсүйгіш Үкіметпен бірге біз халықтың әл-ауқатын бірге жақсартамыз деп үміттенемін,- деп өз сөзін аяқтады Ілияс Бұларов.
Іс-шара барысында мерейтой иесі И.
Лоуға құрмет көрсетілді, сондай-ақ белсенділерді алғыс хаттармен марапаттау рәсімі өтті.
Сонымен қатар, Достық үйінің ғимараты бойынша экскурсия ұйымдастырылды.
Іс-шара естелік фотосессиямен аяқталды.
Көпен Әмірбек спорт саласының өкілдерімен кездесу өткізді
Күні: 25 Мамыр, 2022, 14:10
Авторы: "AMANAT" партиясы Түркістан облыстық филиалының баспасөз қызметі
Бүгін елге танымал сатирик, Қазақстанның еңбек сіңірген қайраткері, "AMANAT" партиясы жанынан құрылған республикалық штаб мүшесі Көпен Әмірбек спорт саласының өкілдерімен кездесу өткізді.
"Түркістан арена" көпфункционалды спорт кешенінде өткен жиында референдум тақырыбы қозғалды.
Оған "AMANAT" партиясы Түркістан облыстық филиалының Атқарушы хатшысы, облыстық штаб төрағасы Бейсен Тәжібаев та қатысты.
Елдің өткені мен бүгінін саралап, болашақтың болжамына шолу жасаған К.
Әмірбек референдумның қоғам алдындағы рөліне тоқталып, өзіндік көзқарасын жеткізді.
Жаңа реформаның қабылдануы, оған азаматтардың қатысуы, сайлау жүйесіндегі өзгерістер жайлы Б.Тәжібаев ақпараттармен бөлісті.
Жиын соңында штаб мүшелері ел тарихындағы айтулы шараға жауапкершілікпен атсалысуға шақырды.
РЕФЕРЕНДУМ-2022
Орал қалалық аумақтық референдум комиссиясының
ХАБАРЛАМАСЫ
2022 жылғы 5 маусымда республикалық референдум өткiзiлетін күні "Республикалық референдум туралы" Қазақстан Республикасы Конституциялық заңының 29-бабының, "Қазақстан Республикасындағы сайлау туралы" Қазақстан Республикасы Конституциялық заңының 38-бабының 1-тармағы негізінде Жуков көшесі, 6, "Қазақстан Республикасы Ұлттық ұланының 5517 әскери бөлімі" РММ орналасқан No 479 учаскелік референдум комиссияның дауыс берудің басталу уақытын сағат 6.
00-ден бастап белгіленгені туралы Орал қалалық аумақтық референдум комиссиясы шешім қабылданғанын хабарлайды.
Референдум жайлы жастармен дидарласу
Күні: 13:30, 25 мамыр 2022
Референдумның мән-маңызын жастарға жіті түсіндіру қажет.
Осы мақсатта ҚР Парламенті Сенатының депутаты Ольга Булавкина С.Аманжолов атындағы ШҚУ студенттері мен оқытушыларына конституциялық реформаның маңыздылығын түсіндірді.
Нақты айтсақ, басқосуда суперпрезиденттік модельдің президенттіктен несімен ерекшеленетіндігін, ал түзетулердің қазақстандықтардың өміріне қалай әсер ететінін атап өтті.
Ольга Булавкина Конституцияға өзгеріс президент лауазымынан басталатындығына тоқталды.
Осылайша, Мемлекет басшысы халыққа Жолдауында Конституцияға түзетулер енгізе отырып, халық қатысатын билік институттарының оңтайлы теңгерімі қамтамасыз етілетіндігін және де елдің орнықты дамуына ықпал ететін жүйе құрылатынын таныстырды.
Сондай-ақ, жиында Парламент Мәжілісі депутаттарының 70 пайызын пропорционалды, 30 пайызын мажоритарлық сайлау жүйесі турасында да сөз болды.
Президент Сенатқа қазіргідей 15 емес, 10 депутатты тағайындайды, ал Мәжілістің рөлін күшейтіп, заңды мақұлдау, не болмаса мақұлдамау құқығын қалдыратындығы айтылды.
Жиында студенттер Мемлекет басшысының жақын туыстарына саяси лауазым иеленуіне және де мемлекеттік компанияларды басқаруға тыйым салынатындығы жөнінде білді.
Сондай-ақ Ольга Булавкина қатысушыларға облыс әкімдері мен олардың орынбасарлары үшін партия филиалдарында қызмет атқаруға тыйым салу заңды түрде жүзеге асатынын айтты.
Кездесу барысында жоғарғы оқу орнының оқытушылары мен белсенділері референдумға қатысты қызықтырған сауалдарын қойды.
Себебі олардың әрқайсысы референдумның ел тағдыры үшін маңызды екендігін жақсы түсінеді.
Референдум кезінде онлайн дауыс беруге бола
Күні: 13:20, 25 Мамыр - almaty.tv
Болашақта Орталық сайлау комиссиясына ұсыныс жасалады
Референдум кезінде онлайн дауыс беру тетігі қарастырылмаған.
Бірақ бұл мәселе бойынша ҚР Цифрлық даму, инновациялар және аэроғарыш өнеркәсібі министрлігі алдағы уақытта Орталық сайлау комиссиясына ұсыныс жасамақ, деп хабарлайды Almaty.
tv тілшісі Egemen.kz- ке сілтеме жасап.
"Референдум 2-3 жыл бұрын жоспарланған жоқ.
Референдумды цифрлық түрде өткізу үшін технология жалпы дайын.
Нақтыласам, 6 ай немесе 1 жыл уақыт берсе, дайындауға болады.
Бірақ заңдылығын, ақпараттың қауіпсіздігін де ескеруіміз керек.
Дауыс беру қалай өтті?
"Базада өзі отыр ма, басқа біреу дауыс берді ме?" деген сұрақтар туындайды.
Келешекте қолға алу үшін Орталық сайлау комиссиясына біз ұсыныс жасаймыз, бірге талқылаймыз", – деді Цифрлық даму, инновациялар және аэроғарыш өнеркәсібі министрі Бағдат Мусин ақтөбеліктермен кездесуінде.
Конституциялық реформа.
Қай бап қалай өзгереді.
58-бап
Авторы: Ержан ЖАУБАЙ
5 тармақтан, 10 тармақшадан тұратын бап 2007 жылы өзгертілген болатын.
Еліміздегі қос палаталы Парламент төрағаларының міндеттері мен қызметтерін, құқығы мен өзге де құқықтық актлерін қамтыған бапта Төрағаларды кім тағайындап, кім ұсынатыны, оларға кімдер дауыс бере алатыны ашып жазылған.
Ал Ата заңымыздың осы жолғы референдумға ұсынылған жаңа жобасында 58-баптың 3-тармағының 7-тармақшасы жаңа редакциямен жазылды.
Нақтырақ айтар болсақ, Палаталардың төрағалары өзі басқаратын палатаға бұған дейін Конституциялық Кеңестің, Орталық сайлау комиссиясының, Республикалық бюджеттің атқарылуын бақылау жөніндегі есеп комитетінің мүшесін тағайындау үшін кандидатуралар ұсынып келген болатын.
Енді жаңа редакцияда есеп комитеті емес, Жоғары аудиторлық палатаның мүшелерін қызметке тағайындайтын болады.
Яғни қазіргі қолданыстағы Конституцияда Палата төрағасы палаталарға есеп комитетінің мүшесін тағайындауды ұсынып келсе, енді оның орнына Жоғары аудиторлық палата мүшесін ұсынады деген сөз.
Айта кетейік, Конституциялық реформаға ұсынылған Ата заңымыздың жаңа нұсқасы жақында жарияланды.
Ал ескі нұсқасы Ақорданың ресми сайтында жарияланған қазіргі кездегі қолданыстағы Конституциядан алынды.
Жаңа нұсқада: 58-баптың 3-тармағының 7) тармақшасы мынадай редакцияда жазылсын:
7) Палаталарға Конституциялық Соттың судьялары, Орталық сайлау комиссиясының, Жоғары аудиторлық палатаның мүшелері қызметіне тағайындау үшін кандидатуралар ұсынады
Ескі нұсқада: 58-баптың 3-тармағының 7-тармақшасы
7) палаталарға Конституциялық Кеңестің, Орталық сайлау комиссиясының, Республикалық бюджеттің атқарылуын бақылау жөніндегі есеп комитетінің мүшесі қызметіне тағайындау үшін кандидатуралар ұсынады,
Естеріңізге сала кетейік, Конституциялық реформада өзгертілген баптар: 4-бап, 6-бап, 15-бап, 23-бап, 24-бап, 42-бап, 43-бап, 44-бап, 46-бап, 47-бап, 50-бап, 51-бап, 52-бап, 53-бап, 54-бап, 55-бап, 56-бап, 57-бап.
Диалог алаңында – көшбасшы жастар
Ақмола облысы жастар ресурстық орталығының ұйымдастыруымен Бурабай ауданындағы Щучинск қаласының педагогикалық колледжінде референдумның мән-маңызын түсіндіруге арналған диалог алаңы ұйымдастырылды.
Дені жастар қатысқан іс-шараға облыстық және өңірлік жастар ресурстық орта­лықтарының қызметкерлері, студенттер, жастар ұйымдарының басшылары мен көшбасшылары белсенді қатысты.
Сондай-ақ пікірталас алаңына келген Бурабай ауданының әкімі Әсет Мұздыбаев, Amanat партиясы қоғамдық саясат институты директорының орынбасары Динара Сәдуақасова, "Ұланғайыр дала елі" қоғамдық бірлестігінің жетекшісі, Қазақстан халқы Ассамблеясының мүшесі Валихан Бахретдинов, "Жастар қызметкерлері қауым­дастығы" ҚБ төрағасы Нұрлыбай Наурызбаев және "Есірткісіз болашақ" КҚ атқарушы директоры Жандос Ақтаев жастарға Конституцияға енгізілетін өзгерістер мен толықтырулардың маңыздылығын түсіндіріп, алдағы референдумға белсенді атсалысуға шақыр­ды.
Іс-шараның модераторы, "Қазақстан жастар конгресі" қауымдастығы нысанындағы заңды тұлғалар бірлестігінің атқарушы директоры, Жас­тар ісі жөніндегі кеңестің мүшесі Тоқтар Болысов референдумның Жолдауда жарияланған реформаларды халықтың таңдауымен жүзеге асыруға жол ашатынын атап өтті.
"Мемлекет басшысы әрқашанда азаматтарды шешім қабылдауға белсенді қатысуға шақырып келеді.
Конституциялық өзгерістер бойынша енді аралас сайлау жүйесі арқылы партияға мүше емес азаматтар да Пар­ламентке сайлана алады.
Егер референдумда дауыс берушілер осы өзгерістерді қолдаса, онда біз Президент айтқан Жаңа, Әділетті Қазақ­стан құруға мүмкіндік аламыз.
Бұл – еліміздің дамуы үшін маңызды қадам", деді ол.
"Референдумға қатысып, ашық пікір білдіру, қоғамға үн мен үлесін қосу еліміздің болашағына, жаңа өміріне қадам жасайтын маңызды күн екенін естен шығармаған жөн.
Барлығымыз бірлігі жарасқан ел болып жұмылсақ қана өзі­міз қалағандай берекелі әрі бейбіт Жаңа Қазақстанды құра аламыз.
Бұл саяси науқан – ел өміріндегі тарихи сәт.
Осы сәтті пайдалана отырып, мемлекетіміздің болашағы үшін мүддесін арттыру баршамыздың абыройлы міндетіміз екенін айтқым келеді", деді басқосуда сөз алған Нұрлыбай Наурызбаев.
Ал еліміздің үлкен өзгерістер алдында тұрғанын еске салған Жандос Ақтаев мемлекеттің дамуы тікелей осы референдумға байланысты екенін айтты.
Жиынға қатысқан жастар мен сарапшылар алдағы референдумға, Конституцияға енгізілетін түзетулерге оң көзқараспен қарайтындықтарын айтып, еліміздің өркендеуінің іргетасы қаланатынына сенім білдірді.
Кездесу соңында қатысушылар қонақтарға өздерін қы­зықтырған сұрақтарын қойып, қосымша ақпараттарға қанықты.
Кешіге беретін көш
Күні: 25 Мамыр, 2022 сағат 12:25
Авторы: Әміржан Қосан
Біздегі көп ағайын саяси процестің жай-жапсарын біле бермейтін сияқты.
Бір ғана мысал келтірейінші.
Осы күндері әлеуметтік желілерде: "Мен, Қазақстан Республикасының пәленше деген азаматы, Конституциядағы тілге қатысты мына бапты алып тастауды талап етемін", - деп жазып, ол посттарды таратушылар көбейіп кетті.
Сөз жоқ, азаматтық белсенділікті, оның ішінде, тілімізге деген сый-құрметті танытудың еш әбестігі жоқ.
Жаза берсін!
Талап ете берсін!
Бірақ, мұның бәрі Абайдың "қолымды мезгілінен кеш сермедіміне" келмей ме?
Өйткені, Конституцияға өзгерістер енгізу жөніндегі 5 маусымда өткізілетін референдумға ұсынылатын баптардың тізімі баяғыда-ақ бекітіліп қойды!
Ол президенттің тиісті Жарлығы мен Орталық сайлау комиссиясының шешімінде тайға таңба басқандай жазылған.
Бір сөзбен айтқанда, болар іс болды, бояуы сіңді, 5 маусымға дейін ол баптарды ешкім де өзгерте алмайды!
Құқықтық тұрғыдан алғанда, әлеуметтік желілердегі бұл челлендж бір айға кешігіп қалды.
Біз ылғи да кешігіп жүреміз!
2019 президент сайлауынан кейін өзін оппозиция санайтын күштер мен тұлғалар бір бағдарлама төңірегінде бірігіп, бірегей ұйым құрып алуы керек еді.
Сол кезде биліктің өзі ресми түрде мойындаған 16,2 процент бүгінде еселенер еді де, біріккен демократиялық партия парламент төрінде отыра алатындай қауқарға жететін.
Және де ол бірегей күшті билік амалсыздан мойындауға мәжбүр болар еді.
Біз болсақ, үш жылға кешіктік.
Енді, міне, бір-бірімен таласып, тармасып партиялар құрыла бастады.
Сөз жоқ, партиялардың көп болғаны жақсы.
Бірақ, біздің жағдай бөлектеу: билік партиясы саяси монополияны қолдан бергісі келмейді, сондықтан да оған қарсы күштер бірікпесе, бәрі далбаса боп шығады!
Біздегі кейбір саясаткерлердің миға сыймайтын әрі қисынға келіңкіремейтін орынсыз амбицияларын ескерсек, өзін оппозиция санайтын ол партиялар ертеңгі сайлауда билік партиясымен емес, бір-бірімен қырық пышақ болып, қырылысып, айтысып, таласып, бір-бірін қаралап, күйелеп, жеңісті қолдан беріп қояды.
Сөйтіп, нәтижесінде сайлау заңнамасындағы парламентке өту үшін қажет 7 процентке де жете алмай қалуы әбден ықтимал (биліктің де діттегені сол болар).
Референдумға да кешіктік.
Конституцияға енгізілетін өзгерістер ұсынылған күні-ақ, өзін демократ санайтын барша қауым жиналып, бір жағадан бас, бір жеңнен қол шығарып, қазірде әлеуметтік желілерді кезіп жүрген орынды ұсыныстарды жинақтап, талқылап, бекітіп, ортақ талабы ретінде билікке ұсынуы керек еді.
"Қабылдамасаңдар, заңды түрде наразылық танытамыз!", - деп мінез көрсету де керек еді.
Тағы да ұйықтап қалдық.
Дәлірек айтсақ, өзін демократ санайтын саяси күштер мен тұлғалар бір-бірін көре алмай, пендешілік танытып, тағы да саяси процестің соңында қалды!
Тағы да кешіктік.
Партиялар демекші, олардың идеологиясы әртүрлі болады.
Қарап отырсақ, бірқатар топ пен танымал тұлғалар орыс тілінің сойылын соғып, Совет заманынан қалған, Тәуелсіз Қазақстанға үш қайнаса сорпасы қосылмайтын құндылықтарды қайта жаңғыртқысы келетін сықылды.
Отаршылдықтың иісі бұрқырап отырған ұрандарды көтеріп, партиялар құрғалы жатыр.
Мұның өзі қоғамның ашу-ызасын тудырып, дүйім жұрттың шамына тиюде.
Ал ежелден келе жатқан ұлттық-демократиялық күштер әлі де шашыраңқы, сол баяғы "жұлдыз ауруы" мен күншілдік секілді әмбебап сырқат әбден дендеген.
Қит етсе болды, бір-бірін жамандап шыға келеді.
Ұлт пен демократия құндылықтарын қолдаған күштердің бірігіп, бір партия құратын уақыты келді емес пе?
Электоралдық тұрғыдан алғанда, ондай күшке тең келер басқа күш болмайды да!
Алда сайлаулар келе жатыр: екі жылдан соң президентті, одан кейін парламентті сайлап алуымыз керек.
Тағы да кешігіп қаламыз ба?
Неге біздің демократияның көші кешіге береді?
Халық атынан басқарудан – халықпен басқаруға
Авторы: Наурызбай БАЙҚАДАМОВ
Әрбір мемлекеттің дамуында тағдыршешті кезеңдер болады.
Жаңа мемлекеттік құрылымдарды қалыптастырып, біртұтас ел болудың мақсат-мұратын Президент өзінің сайлауалды бағдарламасынан бері айтып келеді.
Алдағы асуларымыздың нақты қадамдарын Мемлекет басшысы биылғы Жолдауында тағы бір ресми түрде нақтылады.
Тәуелсіздігіміздің 30 жылын­да­ғы табыстар алға жетелесе, ал уақтылы шешілмеген қай­шы­лық­тар саяси проблемаға айналды.
Саясаттағы проблема дегеніміз – туындаған жағдайларды оңтайлы және уақтылы шешуге қоғамдық деңгейде өзара келісімге келе алмау.
Келіспеушіліктің себеп­те­рі­не: саяси жүйенің тұйықталуы, экономиканың әлсізденуі, әлеу­мет­тік мәселелердің ұзақ жылдар дұрыс реттелмеуі, халықтың саяси­­­ процестерден, саяси шешім қабылдаудан шеттетілуі жатады.
Бұны қоғамдық келісім мүше­ле­рінің құқықтарының қақтығысы деп те айтуға болады.
Теория бойынша қоғамдық деңгейде келісімге қатысушылар билікті бірдей бөлісе алса ғана демократияны сезіне аламыз.
Ол үшін әр адам өз құқығын көпшіліктің мүддесі жолында шектей алуы тиіс.
Біздің жағдайда әлемдік және 30 жылдық өмір тәжірибемізді сауатты үйлестіре отырып, жаңа бағыттарымызды анықтауға бет қойғанда ғана билік пен халық арасы барынша жақындай түсе­ді.
Жыл басындағы қаңтар қақ­ты­ғысының сабақтары осыған саяды.
Ол сабақтарды қазірден жүрекпен сезініп, ел басқаруда басты назарда ұстамасақ, оның зардабы бұдан да зор болатынын жоққа шығару қиын.
Өткеннің қайсысының әлі күнге құрметке лайық екенін, ал өмірімізді жеңілдету үшін қай­сысынан құтылу қажеттігін анық­тау­ға салауатты сараптаулар жасау қашанда өзекті.
Адамзаттың бүкіл өмір сүру жолында, биліктің, халықтың бақылауында болуы өте өзекті мәселе ретінде қарастырылады.
Өз ке­зегінде мемлекет мәж­бүр­леуге негізделген билік монополиясын иемдене алады.
Қоғам мүддесіне қажет болса, әділет­тілікпен күш қолдануға бар­уы ықтимал.
Жыл басында елдігімізге қауіп төнгенде осындай іс-қимылға бару арқылы ішкі тұрақтылықты сақтап қалдық.
Бірақ адамдарды қорқытпау керек, сендіру, сенім артуы қажет.
Яғни, билік тек қарулы күштерге емес, халықтың қолдауына ба­сымдық бергені дұрыс.
Сонда билік пен халық арасында өзара сенім күшейеді.
Жолдаудың негізгі мазмұнын құраған, саяси ұстанымдарымызды жаңғырту, осы бағыттарды көздейді.
Еліміздегі саяси жаңғырту ісі адал әрі әділ "ойын ережесін" қалыптастыруды мақсат тұтады.
Бұл айтуға оңай түсінік.
"Әділдік дегеніміз барлық жерде, бәрімізге ортақ құндылық па?" деген сұрақ адамзатпен бірге келе жатыр.
Кезінде Әлихан Бөкейханұлы: "Әділдік жоқ жұртта береке-бірлік болмайды", деп өсиеттеп кеткен екен.
Бұның барлығы Президенттің проблемаларды тұжырымдап, тиімді шешім қабылдай алу жауапкершілігіне тіреледі.
Мемлекет басшысы "Саяси жаңғыру болмаса, елімізді орнықты дамыту, ауқымды әлеу­меттік-экономикалық өзгеріс жасау мүмкін емес", деп дәл тұ­жырым жасады.
Яғни, барлық бастамалар саясаттағы маңызды проблема – конфликтіні басқара білуді оңтайлы шешуі тиіс.
Осындай келелі сараптамалар негізінде жан-жақты халық­тық талқылауға мүмкіндік жасалынып, мемлекетіміздің сая­си жүйесін реформалаудың құқық­тық базасын жетілдіру қолға алынды.
Президент 5 маусымға "Ата Заңымызға өзгерістер мен толықтыруларды қабылдайсыз ба?" деген тұжырымдағы сауал қойылып, жалпыхалықтық референдум өткізуді жариялады.
Бұл рефердум – еліміздегі жинақталған проблемаларды шешуге қолдау мен қарсылық білдірушілер ара­сын­дағы бәсекенің оңтайлы ше­ші­мін табуына нақты қадам.
Жалпыхалықтық таңдау арқылы мемлекеттік басқарудың шынайы демократиялығына жол ашылады деп сенеміз.
Біз тәуелсіз ел ретінде халықтың атынан бас­қару, халық үшін басқару кезең­дерінен өттік, енді халықпен бас­қаруға мүмкіндігіміз артады.
Бұқара халықтың билікке араласуы, саяси шешімдерге тіке­лей қатыса алудың құқықтық негізі нақтылана түседі.
Өйткені, Конс­титуция – біріншіден, әді­леттілік, теңдік ұғымымен тығыз байланысты.
Екіншіден, табиғи теңдіктің алдыңғы қатарда болуын рәсімдейді.
Дегенмен, бір мәселедегі теңдік, екінші мәсе­леде теңсіздік тудыруы мүм­кіндігіне байланысты, әрбір бап бойынша көзқарастар тартысы туындауы заңдылық.
Табиғи құқықтарымызға сүйеніп бір-бірі­мізбен теңбіз деп сана­ған­мен, оның нақты көрінісі Конституцияда бекітіледі.
Сон­дық­тан да референдум өткізудің өзіндік жауапкершілігін баршамыз сезінгеніміз жөн.
Президент бас­тамаларының қоғам­дық қа­ты­настарды барынша әділет­тілікке жақындатуына ашатын мүмкіндіктерін сезіне алсақ қана оң нәтижелерге жетеміз.
Заңның дұрыс болуы – әді­леттілік қасиеттің саяси формасы.
Конституцияға енгізуге ұсы­нылған өзгертулер мен то­лық­тырулар осы бағытты көз­дейтіні анық байқалуда.
Оның нақты көріністеріне президент құзыретінің шектеліп, парламент пен жергілікті мәслихаттар құқығының кеңейтілуі, сайлау процесін дамыту т.б жатады.
Ендеше, билік тармақтарының арасындағы жаңа қатынастар – өзара тартысқа, бір-бірін теже­мелік тетігі – теке-тіреске айналмасын дейік.
Әрине, бұл реформа да кез келген жағдайдың дәл ортасын білдіреді деп айта алмаймыз.
Еш ұрпақ өз заңдары арқылы болашақтағы ұрпақты өзіне бағындыра алмайтыны тарихтан белгілі.
Уақыт өте келе әлі де тереңдей түсетін боламыз.
Референдум қорытындысының елде конституциялық және сая­си-әлеуметтік тұрақтылықты сақтау қауқары жоғары болғаны маңызды.
Билік институттарын заңдармен өзгертерміз, ал сананы өзгерту көп жылды талап етеді.
Осындайда Конфуцийдің "елдің басында қанша әділ билеуші тұрса да, бірнеше ұрпақ алмаспай елдің санасы, мәдениеті жаңармайды" дегені еріксіз есімізге түседі.
Әлемдегі геосаяси ойындарда жеңіске жетуге әркімнің таласы бар.
Біз соған қаншалықты шыдас береміз?
Қайсысына ақылымыз бен айламыз жетеді?
Дайындығымыз қаншалықты?
Бұл сұрақтар бәрімізді толғандыруы тиіс.
Қазіргі басымыздан өткізіп жатқан күрес заңы – өз-өзімізді сақтау инстинктін арттыруды талап етуде.
Сондықтан да, тәуелсіздігімізді сақтап, ұлт­тық бірегейлігіміздің негізін нығай­тып, елімізді жаңғырту жолында ұйысуымыз өте маңызды.
Бас-басымызға би болып, елдің ығы­рын шығармай, таласпай өзара жарассақ қана жетістікке жетеміз.
Үлкен үмітпен, зор сеніммен басталған Жаңа Қазақстан жолын­дағы береке-бірлігіміз нығая берсін десек, барлығымыз рефе­рендумға белсене ат салыс­қанымыз жөн.
Біздің мұратымыз – жаңа қазақстан құру
Авторы: Марат Сырлыбаев
Біздің мұратымыз – Жаңа Қазақстан құру.
Бұл нені білдіреді?
Жаңа Қазақстан дегеніміз – егемен елдің болашақтағы бейнесі.
Өз елінің ертеңіне сенбеген халық мықты мемлекет құра алмайтыны айдан анық емес пе?!
Бүгінде еліміз мемлекеттік басқару үлгісін ауыстыруды ғана емес, сонымен қатар мемлекеттік әрі қоғамдық көзқарастар жүйесінің өзгеруін басынан кешіріп отыр.
Қазірде аталмыш үрдіске нақты мағына беру үшін “Екінші республика” анықтамасын мемлекет басшысынан жиі естиміз.
Расында да, Екінші республика – ол әбден жақын әрі айтарлықтай сезіліп тұрған мақсат.
Өйткені, Президент бастама еткен саяси реформаларды жүзеге асыру осы жылдың ішінде іске аспақшы.
Яғни, Жаңа Қазақстан – қоғам мен ұлттың жаңаруы болса, ал Екінші республика – мемлекеттік үлгінің жаңаруы деп түсінуіміз керек.
Конституцияға енгізілетін түзетулер Тәуелсіз Қазақстан тарихының келесі парағын, тағы бір жаңа кезеңін, “Екінші республиканың” даму бастауының негізін көрсетіп отыр.
Мұны Жаңа Қазақстанды құру жолындағы маңызды белес деуге болды.
Өте құптарлық саяси да көреген қадам.
“Біздің мақсатымыз – барлық саланы жаппай реформалау емес.
Мағынасыз диалогтың да ешкімге қажеті жоқ.
Кез келген өзгеріс халқымыздың тұрмысын жақсарту үшін жасалуы керек.
Мемлекеттігімізді нығайтып, әлеуетті арттыруды көздейтін ұсыныстарды ғана жүзеге асырған жөн.
Бұл – мен үшін айқын ұстаным”,- деген еді ел Президенті.
Қарап отырсақ, кезіндегі келмеске кеткен Конституциялық сотты жаңғырту, мемлекет басшысының саяси партияларда болмауы, парламент өкілеттігін күшейту, қос палатадағы тың серпіндер, Ұлттық құрылтай құру мен мәжіліске заң қабылдау құқығының берілуі, партияларды тіркеу мен сайлау үрдісіндегі өзгерістер, ел басшысының жақын туыстарының биік, мәртебелі лауазымда орын алуын шектеу, әкімдерді тағайындау жөніндегі ұсыныстар, қарапайым азаматтардың құқығын қорғаудың заңнамалық шаралары, сот, құқық қорғау жүйесіндегі оңтайлы өзгерістер, азаматтық қоғам институттары мен бұқаралық ақпарат құралдарының маңызын арттыру, жер, табиғи байлықтың меншік иесі халық екендігі және тағы басқа халыққа жақын шаралардың бәрі қоғам тарапынан қолдау тауып жатыр.
Қоғам талқысынан өтіп жатқан осынау оңтайлы да оң өзгерістер азаматтық қоғам құрамыз деп жатқан еліміз үшін өте маңызды әрі қажет.
Сонау 2019 жылдың соңында бастау алған алғашқы саяси өзгерістердің бірінші кезеңі міне, төртінші сатыдан өтіп, келесі асуға бет алып отыр.
Референдум әр азаматқа ел тағдырын шешуге тікелей қатысуға мүмкіндік береді, демократиялық тұрғыдан жаңа Қазақстан құру бағдарымызды нығайтады, қарапайым халықтың ресми билікке деген сенімін күшейтеді.
Болашақта Қазақстанда авторитарлық дара биліктің қайта орнауына жол бермейтін баптардың енгізілуі соның айғағы.
Қазақстанда тек заң үстемдігі мен демократиялық басқару моделін қалыптастыру үшін қоғам мен билік арасындағы сұқбаттастықты мейлінше дамыта бергеніміз жөн.
Билік те өз тарапынан халық сеніміне ие болу, билік аппаратының беделін көтеру мақсатында тың саяси бастамалар көтеріп келеді.
Қарап отырсақ, ел тарихының жаңа да тың беті жазылуда, қоғам бұрын-соңды болмаған серпілісті басынан кешіруде, ең бастысы халық сенімінен шыға білу.
Сенімнен айырылған билікті енді тарих та, халық та кешірмесі анық.
Педагогикалық білім беру тұжырымдамасының жобасы талқыланды
Абай атындағы ҚазҰПУ-да ҚР педагогикалық білім беруді дамыту Тұжырымдамасының жобасы талқыланды.
Семинар-кеңеске жоба авторлары – Абай атындағы ҚазҰПУ ректоры Дархан Біләлов, академиялық мәселелер жөніндегі проректор Мақтағали Бектемесов, профессорлар Қорлан Жампейісова, Наталья Хан, Шолпан Колумбаева, сондай-ақ университеттің ғалым-педагогтары, Алматы қаласының білім беру қызметкерлері мен мектеп мұғалімдері қатысты.
Ректор өз баяндамасында жобаның негізгі ережелері мен педагогикалық білім беруді дамытудың басым бағыттарын ұсынды.
Өз сөзінде Дархан Біләлов Тұжырымдама жобасы ҚР педагогикалық білім беру сапасын арттыру бойынша шараларды іске асыру аясында әзірленгенін және бұл құжаттың қазіргі қоғамның міндеттерін, озық халықаралық тәжірибені және білім берудің заманауи парадигмасын ескере отырып, Қазақстандағы педагогикалық білім беруді дамытудың тиімді жолдарын анықтаудағы ғылыми-практикалық маңыздылығын атап өтті.
Баяндамашыға және жобаны әзірлеуші авторларға болашақ педагогтарды кәсіби даярлау сапасы, педагогикалық ЖОО мен профессор-оқытушылардың біліктілігін арттыру жүйесінің өзара байланыс нысандары, барлық деңгейдегі білім беру ұйымдарымен әлеуметтік әріптестік және "Мектеп-ЖОО" жүйесінде дуальді оқытуды іске асыру, педагогикалық практиканың барлық түрлерінің мерзімдері мен мазмұны, білім алушыларды педагогикалық мамандыққа ынталандыру, сондай-ақ, педагогикалық мамандықтардың ББ-да зерттеу құрамдас бөлігі ұлттық контентті дамыту жөнінде қызу талқылау туғызған проблемалық сұрақтар қойылды.
Семинар-кеңеске қатысушыларды дәстүрлі құндылықтарды сақтау және жоғары оқу орнына дейінгі кәсіптік бағдар берудің инновациялық нысандарын "Педагог" мамандығына енгізу, жоғары педагогикалық білім беру деңгейіндегі даярлау модельдері – бүйірлік кіру, қолданбалы бакалавриат, Honors College (дарынды білім алушыларға арналған колледж) педагогикалық білім беру деңгейінде жүргізілетін инновациялар ерекше қызығушылық тудырды.
Талқылау барысында сөз сөйлеушілер аталған құжаттың ҚР педагогикалық білім беру жүйесінің сапасын арттырудағы инновациялық маңызы мен заманға сәйкестігін атап өтті.
Аграрлық ғылым мен білімнің бәйтерегі
Авторы: Қалдыбек СӘБДЕНОВ
Саналы ғұмырын ғылыми-педагогикалық қызметке арнап, зор ізденіс пен тынымсыз еңбектің арқасында еліміздің әлеуметтік-экономикалық өркендеуіне, агроөнеркәсіптік кешеніне инновацияларды құру және аграрлық ғылым мен білім берудің үздіксіз жүйесін қалыптастыруға зор үлес қосып, Қазақ ұлттық аграрлық зерттеу университетінің бағыт-бағдарының қарқынды дамуына басшылық жасап келе жатқан академик Тілектес Исабайұлы Есполов Қазақстанның жоғары білім және ғылым салаларында ерекше бағаланатын көрнекті мемлекет қайраткері дәрежесіне көтеріліп отыр.
Әрине, мен отандық аграрлық саладағы жетекші жоғары оқу орны – Қазақ ұлттық аграрлық зерттеу университетін басқару, халықаралық қауымдастыққа белгілі ғалым-ұстаздарға, PhD докторанттар мен магистранттарға, әр сала бойынша білім алып жатқан студенттерге дұрыс бағыт-бағдар беріп отыру қандай жауапкершілік пен қажыр-қайратты қажет ететінін өз басым жақсы білемін.
Өйткені, өзім де 1983-1996 жылдары Алматы зоотехникалық-малдәрігерлік институты мен Қазақ ауыл шаруашылығы институтының негізінде құрылған Қазақ ұлттық аграрлық зерттеу университетіне жетекшілік еткен азаматтың бірімін, бұл білім шаңырағының тыныс-тіршілігі маған жақсы таныс.
Қазір 90 жасқа келсем де, өзіммен төл құрдас университетім туралы көптеген мәліметтер алып, шыққан биіктері мен жақсылықтарына қуанып отырамын.
Университет ректоры Тілектес Есполовтың басшылығымен жасалынып жатқан ұшан-теңіз іс-шараларға көңілім толып, оны мақтан тұтамын.
Ол университетті шын мәнісінде әлемдік деңгейге көтерді, еліміздегі ғылым мен білімнің көшбасшысы дәрежесіне жеткізді.
Атап айтар болсақ, әлемдік білім мен ғылым жүйесіндегі бәскелестікке сай жоғары білікті мамандарды даярлауға және аграрлық ғылымды дамытуға қосқан зор үлесі үшін университетке Ұлттық мәртебе берілді.
2010 жылдан бастап университет үздік шетелдік ғылыми орталықтар мен университеттердің 13 сарапшысының қолдауымен жобаларды басқарудың халықаралық стандарттарына негізделген ұлттық зерттеу университетіне айналу үдерісін бастады.
Соның нәтижесінде 2020 жылғы 23 қазанда Қазақстан Республикасы Үкіметінің Қаулысымен университет "зерттеу" мәртебесіне ие болды.
Трансформация нәтижелері туралы Қазақстан Республикасы Парламентінің Сенаты мен Мәжілісінде, ҚР Білім және ғылым министрлігінде, ҚР Ауыл шаруашылығы министрлігінде қоғамға бірнеше рет баяндалып, бұқаралық ақпарат құралдарында үнемі жарияланып отырады.
Трансформация нәтижесі бойынша "Жаңа формациядағы университет" – "Университет новой формации" (4 томдық) және "Зерттеу университетінің Қазақстандық моделі" – "Казахстанская модель исследовательского университета" кітаптары жарық көрді.
Соңғы шыққан кітап британдық "OCA Magazine" басылымының бастамасымен ағылшын тіліне аударылды.
Зерттеу университетінің әзірленген моделі еліміздің жоғары оқу орындары арасында үлкен қызығушылық тудырды.
Қазірдің өзінде 20 жоғары оқу орнының өкілдері университетте болып, трансформация тәжірибесін қабылдады.
Соңғы жылдары ғана университет қызметінің барлық бағыты бойынша бұқаралық ақпарат құралдарында 50-ден астам мақала жарық көрді.
2016 жылы Халықаралық агротехнологиялық хаб – Агроөнеркәсіптік кешендегі инновациялық технологиялардың халықаралық ғылыми-зерттеу институты құрылған кезде оқу орны зерттеу университетіне айналудың жаңа кезеңіне бет алды.
Мұндай бірегей құрылымды құрудағы мақсат – еліміздің агроөнеркәсіп кешенінің инновациялық дамуына ықпал ету, ауыл шаруашылығындағы еңбек нарығында сұранысқа ие жаңа формациядағы мамандарды даярлау.
Оның міндеті – агроөнеркәсіп кешеніне жаңа технологиялар мен білімді іздеу, трансферттеу, ғылыми зерттеулердің нәтижелерін енгізу және бейімдеу.
Агрохаб құрамына 11 ғылыми-зерттеу институты, 8 инновациялық орталық, 49 зерттеу лабораториясы, нақты ғылыми жобалар аясында құрылған 18 халықаралық зерттеу орталығы кіреді.
Университетте 4 зертхана құрылды: "Тамақ өнімдерінің физика-химиялық қасиеттерін және топырақтың, судың және шикізаттың экологиялық сапасын талдау", "Азық-түлік технологиясы", "Жасыл биотехнология және жасушалық инженерия", "Табиғи ресурстарды басқару және агро-экожүйелерді тұрақты дамыту".
Университеттің Вакцинология халықаралық зерттеу орталығында шетелдік серіктестер – Огайо штаты университетінің (АҚШ) және "Vaxine Pty Ltd" биотехнологиялық компаниясының (Аустралия) қолдауымен коронавирусқа қарсы қауіпсіз нановакцина әзірленіп, Дүниежүзілік денсаулық сақтау ұйымының вакцинаға үміткерлер тізіміне енгізілді.
Орталықта маусымдық өсімдік тозаңына қарсы вакцинаны, қылшықты жануарларға арналған коронавирусқа қарсы Naruvax-C19 (үй жануарлары) суббірлік вакцинасын әзірлеу жұмыстары жүргізілуде.
14 зерттеу лабораториясын қамтитын Халықаралық зерттеу орталығы – Су хабы жұмыс жасайды.
Оның миссиясы – үздік инновациялық технологияларды, жаңа білімді іздеу және трансферттеу, су ресурстарын тиімді басқару үшін Қазақстан мен Орталық Азиядағы барлық су саласының ғалымдарының күш-жігерін біріктіру.
Университеттің қалыптасуы мен даму тарихы ел экономикасының өркендеуімен тығыз байланысты.
Ауыл шаруашылығын ұжымдастыру және Қазақстанда алғашқы кеңшарларды құру кезеңінде ауыл шаруашылығы өндірісін ғылыми тұрғыда жетік басқара алатын кәсіби білікті мамандарға қажеттілік туындады.
1929 жылы Алматы зоотехникалық-малдәрігерік институты, ал 1930 жылы Қазақ ауыл шаруашылығы институты құрылды.
Бүгінде бұл оқу ордасы 221 білім беру бағдарламасын, оның ішінде бакалавриат деңгейі бойынша – 54, магистратура – 130 және PhD докторантура деңгейі бойынша – 37 бағытты жүзеге асырады.
7 факультет пен 30 кафедрада 8 мыңға жуық адам білім алуда, соның ішінде 1,2 мың магистрант пен PhD докторант білім алушылардың 15%-ын құрайды.
Мемлекеттік білім беру гранттары бойынша білім алушылардың үлесі 66%-ды құрайды.
Кадрларды даярлауды 790 оқытушы-профессорлар жүзеге асырады, соның ішінде 19 ҚР ҰҒА академигі, 103 ғылым докторы және 284 ғылым кандидаты, 102 PhD докторы.
Ғылыми дәрежелері мен атақтары бар оқытушылардың үлесі штаттағы оқытушылар санының 62%-ын құрайды.
Университетте Қазақстан Республикасындағы ауыл және су шаруашылығының тәжірибелік мәселелерінің кешенін шешу үшін озық ақпараттық технологияларды пайдаланатын бірегей Ситуациялық орталық жұмыс істейді.
Орталық заманауи компьютерлік техникамен жабдықталған, онда студенттерге арналған қашықтықтан оқыту, жас ғалымдардың конференциялары мен форумдары, ТМД елдерінің жетекші аграрлық университеттері Ректорлар кеңесінің және Алматы аймақтық Ректорлар кеңесінің отырыстары, Қазақстанның ауыл кәсіпкерлері үшін онлайн-консалтинг өткізіледі.
Университетте жыл сайын халықаралық қысқы және жазғы мектептер өткізіледі.
2021 жылы XI Халықаралық қысқы мектепке әлемнің 33 елінен 2000-нан астам тыңдаушы қатысты.
Сабақтарды 133 шетелдік маман жүргізді.
Мектептердің аясында стартап жобалар байқауы өткізіледі.
Ситуациялық орталық Су хабы мен оның 14 зерттеу лабораториясына, сондай-ақ құрылып жатқан Жер және Климат хабтарының жұмысына қолдау көрсетеді.
Осылайша, Қазақ ұлттық аграрлық зерттеу университетінде посткеңестік кеңістікте алғашқылардың бірі болып жаңа технологияларды пайдалана отырып, табиғи ресурстарды зерттеу және оларды ұтымды пайдалану бойынша ірі ғылыми орталық құрылды.
Заманауи ауыл шаруашылығы техникасын игерген агроинженерлік кадрларды даярлау және қайта даярлау сапасын арттыру үшін Қазақстан-Беларусь агроинженерлік инновациялық орталығы құрылды.
2019 жылы орталық 75 бірлік трактор, комбайн және басқа да ауыл шаруашылығы техникаларымен толықтырылды.
Корнелл университетімен бірге 2019 жылы ашылған өсімдіктерді микроклоналды көбейту зертханасында 3 миллионға дейін бактериалдық күйікке және басқа да ауруларға төзімді, сау көшеттер алынады.
Сондай-ақ, сол жылы ашылған сүт өнімдерінің референттік зерттеу орталығы сүт және сүт өнімдерінің сапасына талдау жасайды, мұнда ауыл кәсіпкерлері өз өнімдерінің сапасы бойынша сертификат алады.
Valmont Industries американдық компаниясымен бірге Қазақстан-Америка "Ақылды су" орталығы құрылуда, онда Valley типті инновациялық жаңбырлатқыш машиналары мен суару техникасының басқа түрлерінің демонстрациялық алаңы орналасады.
Агрохабта идеядан бастап коммерцияландыруға дейін стартап-жобаларды жеделдету жұмыстары жүргізілуде.
Ең сәтті жүзеге асырылған жобалардың бірі – "UAV GROUP".
Жас ғалымдар бортында арнайы сенсорлары бар ұшқышсыз басқарылатын аппараттардың көмегімен жерді қашықтықтан зондтаумен айналысады.
Зерттеу нәтижесінде алқаптардың интерактивті карталары жасалынды.
Бұл технологиялар фермерлерге тыңайтқыштарды, гербицидтерді және т.б. қолдануды оңтайландыруға көмектеседі, бұл ауыл шаруашылығы дақылдарының өнімділігін арттыруға мүмкіндік береді.
Сондай-ақ, "UAV GROUP" мамандары Қазақстан Республикасы Төтенше жағдайлар министрлігі мен Ішкі істер министрлігінің іздестіру-құтқару жұмыстарына қатысады.
"Агроуниверситет" оқу-тәжірибе шаруашылығы базасында Агротехнопаркті дамыту жұмыстары жалғасуда.
Мал шаруашылығы мамандарын оқытатын Көрсеткіштік Smart-ферма құрылуда.
Нидерландтық Dutch Fruit Solutions Kazakhstan (DFSK) компаниясымен "Қарқынды бақ" зерттеу орталығы құрылды, онда жеміс-жидек дақылдарының өнімділігі жергілікті өнімнен 4-5 есе жоғары.
Бұл орталық жеміс-жидек дақылдарының жаңа сорттарын және оларды өсіру технологияларын қолданып, жеміс-жидек шаруашылығы саласындағы заманауи инновацияларды көрсетудің алаңы болып табылады.
Орталық Қазақстан фермерлеріне нидерландтық технология бойынша бау-бақша отырғызу және күтуде нақты көмек көрсетеді.
Демонстрациялық алаң негізінде 2021 жылы DFSK Жеміс мектебі еліміздің ауыл шаруашылық тауар өндірушілеріне жеміс шаруашылығының 9 бағыты бойынша 10 онлайн-тренинг, вебинарлар, Бақ күнін өткізді.
Халықаралық Қазақстан-Корея зерттеу орталығында оқу шаруашылығының базасында сыйымдылығы 450 тонна көкөніске арналған "ақылды" жылыжай ашылды.
Корея Республикасының қорынан 1,5 млн АҚШ доллары көлемінде инвестиция тартылды.
Инновациялық жылыжайдың жұмыс жасауы ҚазҰАЗУ студенттеріне, магистранттарына және докторанттарына көкөніс дақылдарын өсіру технологиясын тәжірибеде меңгеруге, ауыл кәсіпкерлеріне жылыжай шаруашылығының смарт-технологиялары бойынша түрлі семинарлар, тренингтер өткізуге мүмкіндік береді.
Бұл ретте жылыжайда ауыл шаруашылығы ғалымдары агротехникалық, ұйымдастырушылық-шаруашылық және қорғау шаралары бойынша ғылыми зерттеулер жүргізіп, көкөніс дақылдарының әртүрлі сорттарының фенологиялық фазаларына мониторинг жүргізе алады.
Кореялық инвесторларды тарта отырып, Жеміс-көкөніс кластерін құру жоспарлануда, онда барлық қажетті инфрақұрылым: көкөніс қоймасы, өнімді өңдеу цехы, басқа да қажетті логистикалық нысандар құрылады.
Агротехнопаркте ауыл шаруашылығы дақылдарының 15 түрі бойынша шетелдік және отандық селекцияның 100-ден астам жоғары өнімді сорты зерттеліп, заманауи технологиялардың техникалық мүмкіндіктері әзірленуде.
Мұнда картоптың 10-нан астам және көкөніс-бақша дақылдарының 25 сорттары зерттеліп жатқан көкөніс шаруашылығының ғылыми стационары жұмыс жасайды.
Экологиялық сорт сынау питомнигі құрылды.
Ауыл шаруашылығы дақылдарының сорт сынау жөніндегі республикалық мемлекеттік комиссиясының қарауына картоптың, қызанақтың, тәтті бұрыштың, салаттың 5 жаңа сорты ұсынылды.
Жаңа селекциялық жетістіктерге патент алуға 5 өтінім берілді.
Университеттің халықаралық қызметін дамытудағы басым бағыт білім беруді интернационалдандыру, университетті әлемдік деңгейдегі ұлттық зерттеу университетіне айналдыруға ықпал ететін халықаралық ынтымақтастықтың жаңа нысандарын іздеу болып табылады.
Академиялық ұтқырлық дамып, үш тілде білім беру жүзеге асырылуда.
Университет әлемнің 137 жетекші жоғары оқу орындарымен, ғылыми орталықтарымен ынтымақтасады, АҚШ, Еуропа және Тынық мұхиты аймағы елдерінің жетекші серіктес университеттерімен бірге 11 қос дипломдық бағдарлама жүзеге асырылуда.
Мысалы, Варшава жаратылыстану ғылымдары университетімен (Польша) "IT-технологияларды қолдану арқылы су ресурстарын басқару" атты қос дипломдық магистратура бағдарламасы жүзеге асырылуда.
ҚазҰАЗУ өзінің инновациялық дамуында аграрлық мамандықтар бойынша QS әлемдік рейтингінде № 1 жоғары оқу орны болып табылатын Вагенинген (Нидерланд) зерттеу университетінің тәжірибесін басшылыққа алады.
2019 жылы ҚазҰАЗУ-да Вагенинген университетімен жұмыс істеу институты ашылды, онда 2020-2021 оқу жылында пилоттық режимде студенттерді "Өсімдіктер және технологиялар туралы ғылым", "Ветеринариялық-тамақ қауіпсіздігі және технологиялар" атты екі инновациялық білім беру бағдарламалары бойынша даярлау басталды.
Вагенинген университетінің филиалын ашу үшін ҚазҰАЗУ базасында барлық қажетті ғылыми-білім беру инфрақұрылым жүйесі іске қосылған.
Ғылым және техника саласындағы әл-Фараби атындағы Мемлекеттік сыйақы – 4 жетекші ғалымға, Мемлекеттік ғылыми стипендия – 5 жас ғалымға, Қазақстан Республикасы Тұңғыш Президенті – Елбасы Қорының ғылым саласындағы сыйлығы – 2, Нұрсұлтан Назарбаев Қорының студенттік шәкіртақысы – 3 адамға, Нұрсұлтан Назарбаев Қорының гранты бір жас ғалымға берілді.
Университеттің 9 жас ғалымы "Болашақ" халықаралық стипендиясының иегері атанды.
2021 жылы Web of Science халықаралық ақпараттық-сараптамалық платформасының мәліметі бойынша, ҚазҰАЗУ екінші рет қатарынан "Web of Science Core Collection Q1 және Q2 квартилді журналдарындағы жарияланымдар саны бойынша ТМД елдерінің аграрлық университеттері арасында көшбасшы" тәуелсіз жүлдесін жеңіп алды.
Ғалымдар 1 284 мақала, оның ішінде ҚР БҒМ БҒССҚК-нің басылымдарында – 249, Web of Science және Scopus компанияларының дерекқорына енген шетелдік ғылыми журналдарда – 154 мақала жариялады.
Web of Science немесе Scopus базалары бойынша ПОҚ 47 пайызының Хирш индексі бар.
Ғалымдар 46 патент алды.
Университетте корпоративтік басқарудың тиімді моделі енгізілді, басқаруды орталықсыздандыру жүзеге асырылды – факультеттер мен кафедраларға көбірек өкілеттіктер мен функционалдық жауапкершілік берілді.
Тек соңғы жылдары университетте магистратура мен докторантурада оқуды ойдағыдай аяқтаған, сонымен қатар жетекші шет мемлекеттерде білім алған 200 жас ғалым конкурстық негізде оқытушылар қатарына қосылды.
Құрылымдық бөлімшелер басшыларының 65 пайызы жас ғалым-оқытушылар.
Ауыл шаруашылығы ғылымы, ветеринария, жерге орналастыру және т.б. 15 мамандық бойынша PhD докторы ғылыми дәрежесін беру бойынша диссертация қорғау үшін 9 диссертациялық кеңес жұмыс істейді.
Диссертациялық кеңестердің төрағалары негізінен ҚР АШМ ҒЗИ-ның Басқарма төрағалары болып табылады.
Дүниежүзілік тәжірибе көрсетіп отырғандай, білім алушылардың тәжірибелері үздіксіз, негізінен өндірістің нақты талаптарына жауап беретін және болашақ мамандардың біліктілігі мен дағдысын арттыруға қажетті ресурстардың барлығы бар ұйымда өтуі керек.
Тәжірибеге бағдарланған мамандарды даярлауды күшейту үшін тәжірибенің барлық түрлері 7 айға дейін ұзартылды.
Агробизнестегі стратегиялық зерттеулер орталығы құрылды, онда студенттер екінші курстан бастап бизнес-жоспарлар әзірлейді.
"Алтын үшбұрыш" деп аталатын осындай нақты интеграцияның мысалы ретінде университеттің "Байсерке-Агро" Агрохолдингімен ынтымақтастығын айтуға болады.
Агрохолдингпен, АШМ ҒЗИ-мен және университетпен жасалған 3 жақты келісім негізінде ауыл шаруашылығы дақылдары мен мал өсіруді егіс алқаптарынан тұтынушыға дейін қадағалау технологияларын қолдануға мүмкіндік беретін ғылыми-өндірістік кластер жұмыс істейді.
650 га аумақта бірлескен демонстрациялық алаң құрылды, онда ғалымдар, докторанттар, магистранттар соңғы әлемдік деңгейдегі жабдықтар мен технологияларды пайдалана отырып, тәжірибелік-эксперименттік жұмыстар жүргізеді.
Жыл сайын университеттің 700-ден астам студенті осындай шаруашылықтарда 7 айға дейін тәжірибенің барлық түрінен өтеді, бұл оларға инновациялық технологияларды – "шикізаттан дайын өнімге дейін" толық меңгеруге мүмкіндік береді.
Аграрлық білім мен ғылымды тиімді интеграциялаудың нәтижесі университеттің ҚР АШМ ҒЗИ-мен ғылыми-білім беру кластерлерін құруы болды.
Мысалы, IT-технологиялар, агроөнеркәсіп кешенін автоматтандыру және механикаландыру факультетінің базасында "Агроинженерия.
Агроөнеркәсіп кешенін цифрландыру" ғылымдар тобының ғылыми-білім беру кластері құрылды.
Механизациялау орталығының қызметкерлері факультеттің ғылыми бағыттары бойынша кеңесші қызметін атқарады.
Өз кезегінде білім алушылар Механикаландыру ғылыми-өндірістік орталығында тәжірибелік сабақтар өтеді.
Технология және биоресурстар факультетінің базасында "Мал шаруашылығы, генетика, ауыл шаруашылығы өнімдерін қайта өңдеу" ғылымдар тобының ғылыми-білім беру кластері, ал Агробиология факультеті базасында "Өсімдік шаруашылығы, селекция" ғылымдар тобының ғылыми-білім беру кластері құрылған.
Тәжірибеге бағдарланған кадрларды дайындау жұмыс берушілер тарапынан сұранысты арттырды.
Жұмыспен қамту 83-тен 87%-ға өсті.
Фермерлердің жоғары мектебі Қазақстанның 9 облысы мен 88 ауданындағы ауыл кәсіпкерлеріне кеңес беру қызметін көрсетеді.
Қазақстандағы 22 мыңнан астам агроқұрылымдарының деректері негізінде ақпараттық статистикалық база құрылды.
Ақпараттық семинарлар, дөңгелек үстелдер, "Дала күні", "Бақша күні" және тренингтер өткізіледі.
Университет ұжымының жүргізіп жатқан мақсатты жұмыстарының барлығы университеттің жаңа талаптарға сай дамып келе жатқанын, тіпті кейбір мәселелер бойынша алда тұрғанын көрсетеді.
Университет еліміздің агроөнеркәсіп кешенін дамытудың институционалдық локомотивіне айналды.
Тілектес Исабайұлы 500-ден астам ғылыми, оқу-әдістемелік жұмыстардың, соның ішінде 30-дан астам монографияның, оқулықтардың, оқу құралдарының авторы, 40-тан астам патенттер мен өнертабыстардың иегері және Аграрлық сала экономистерінің үлкен ғылыми мектебін құрып, осы салада біліктілігі жоғары 98 ғылыми кадр даярлауға басшылық етіп, оның ішінде 25 ғылым докторы, 7 PhD докторы және 66 кандидатын тәрбиелеген ғалым.
Еліміздің білім беру саясатын ілгерілетудегі қажырлы қызметін замандастары жақсы біледі, әрдайым көрнекті ғалым ретінде ерекше құрмет тұтады.
Тәуелсіз Қазақстанның өскелең ұрпағына тәрбие берудегі сіңірген қажырлы еңбегі лайықты бағаланып, ол "Парасат", II дәрежелі "Барыс", "Қазақстан даңқы", I дәрежелі "Барыс" ордендерімен және бірқатар мерекелік медальдармен, төсбелгілермен марапатталған.
2019 жылы "Қазақстан Республикасының табиғи-шаруашылық жүйелерін Ұлттық қауіпсіздік контексінде тұрақты сумен қамтамасыз ету саласындағы ғылыми жұмыстар циклі" атты 5 монографиядан тұратын ғылыми еңбегі үшін әл-Фараби атындағы ғылым мен техника саласындағы Қазақстан Республикасы Мемлекеттік сыйлығының лауреаты атанды.
Елдің, университеттің абыз ақсақалы ретінде Қазақ ұлттық аграрлық зерттеу университетінің ректоры, академик Тілектес Исабайұлы Есполовқа ғылым мен білім саласында ұйымдаса қызмет жасап жатқан берекелі де үлкен ұжымның мәртебесін көтерудегі еңбегіне алғысымды білдіре отырып, мерейтойымен құттықтаймын!
Референдумда дауыс беретін қазақстандықтар нені білуі керек
Авторы: Думан Базарбеков
Күні: 25 мамыр 2022 ж.
5 маусымдағы республикалық референдумға әрбір қазақстандық Конституцияға ұсынылып отырған негізгі өзгерістерден хабардар болып баруы керек.
Бұл – заңгер Думан Базарбектің отандастарына берер кеңесі.
ҚазАқпарат сарапшының республикалық референдумға шығарылатын заңнама өзгерістері туралы сараптамасын ұсынады.
5 маусымда елде жалпыхалықтық референдум өтеді.
Бұл шараның жөні бөлек, жосығы ерек болғалы тұр.
Конституцияның үштен бір бөлігі өзгеруі мүмкін.
Ол үшін мұқым жұрт жұдырықтай жұмылуға тиіс.
Осыған дейін Ата Заңның төрт рет өзгергенін білеміз.
Бірақ бұған дейінгі өзгерістердің бәрі Парламент шешімі бойынша қабылданған еді.
Енді халықтың еркіне беріліп отыр.
Мұны билік пен бұқараның арасы тағы бір табан жақындай түсті деп топшылауға болатын шығар.
Осы тұста, референдумға қатыспас бұрын нені ескеру керек?
Жиі айтыла бермейтін қандай баптар бар?
Әуелі осы жайтқа жіті назар аударған дұрыс сияқты.
- "Жалпы ережелер" деп аталатын бірінші бөлімде меншікке арналған алтыншы баптағы бір ғана тармақ өзгереді.
Бұрын жердің асты-үстіндегі барлық байлық мемлекет меншігінде еді.
Енді ол халық меншігіне өтеді.
Ал мемлекет халық атынан оны басқару құқығына ие болады.
Өзгеше айтқанда, бұл өзгеріс тек шартты сипатқа ие.
- "Адам және азамат" бөлімінде өлім жазасы терроризм мен аса ауыр қылмыстар үшін ерекше жаза екені туралы екіұшты формуланың орнына қарапайым және қысқа "өлім жазасына тыйым салынады" деген сөз келеді.
Сондай-ақ, еріксіз еңбекке қандай жағдайларда жол берілетіні туралы норма да өзгереді.
Егер бұрын: "Сот үкімі бойынша" деп айтылған болса, енді - "кінәлі деп тану туралы сот актісі негізінде" деп айтылатын болады.
Яғни, еріксіз еңбек жазаның ықтимал опцияларының бірі болады.
Құқық қорғайтын жаңа институттар құрылады Олар - Конституциялық сот (Конституциялық Кеңестің орнына) және Жоғары аудиторлық палата (Есеп палатасының орнына).
Олардың функциялары бұрынғыша қалады, бірақ өкілеттіктері кеңейтіледі.
Атап айтқанда, Конституциялық сот азаматтардың өтініштерін қарайды.
Ресейдің тәжірибесі мұндай конституциялық бақылау органы негізінен азаматтардың өтініштерімен жұмыс істейтінін көрсетеді.
Бұл ретте Конституциялық соттың судьяларын Президент (төрт), Сенат (үш) және Мәжіліс (үш) тағайындайды.
Парламенттік бөлімге енгізілген өзгерістер ең көлемді, бірақ олардың барлығы заңдарды қабылдау регламентін реттейді.
Мәжіліс заң қабылдау жүйесіндегі негізгі институт болады.
Олардың сапасын бақылауды қамтамасыз ететін және бұл ретте заң шығару процесін оңтайландыратын, сондай-ақ, Мәжілістің заңнамалық және бақылау функцияларын күшейтетін жаңа рәсім енгізілуде.
Ал Сенаттың өңі ұсынған реформалар пакетіне мәслихаттардың тәуелсіздігін қамтамасыз ету, олардың ел азаматтарына есептілігін күшейту жөніндегі шаралар кіреді.
Бұл сенаторлардың сайлау процесіндегі бәсекелестігі туындатып, өздері өкілдік ететін өңірлер алдындағы жауапкершілігін күшейтеді.
Мұндай тәсіл Сенатта Мәжілістегі қандай да бір партиялық фракциямен немесе партиямен мүлде байланысы жоқ депутаттардың пайда болуына жол ашуы мүмкін.
Президенттің сенаторларды тағайындау квотасы 15 адамнан 10 адамға дейін азаяды.
Оның ішінде бес адамның кандидатурасын Қазақстан халқы Ассамблеясы (ҚХА) ұсынады.
Кандидатты тағайындау немесе қызметтен шығару алдында Сенаттың келісімін талап ететін лауазымдар тізбесіне Конституциялық соттың төрағасы және Жоғары сот Кеңесінің төрағасы қосылды.
Мәжіліс өңірлердің емес, Қазақстан қоғамының түрлі әлеуметтік топтарының атынан жұмыс істейді.
Ол неғұрлым ықшам бола түсіп, депутаттар саны 107-ден 98 адамға дейін (ҚХА квотасы есебінен) азаяды.
Осынша деаутаттың 70%-ы партиялық тізімдер негізінде аралас сайлау жүйесі бойынша, 30%-ы бір мандатты аумақтық округтер бойынша өтеді.
Бұл ретте сайлаушылар мажоритарлық жүйе бойынша сайланған депутат жұмысына қанағаттанбаса, мандатты кері қайтарып ала алады.
Осындай маңызды өзгерістердің бар екенін ескерсек, Қазақстанның ендігі болашағы сіз бен біздің таңдауымызда!
Референдум халықтың өзінің азаматтық позициясын дұрыс жеткізе білуіне мүмкіндік береді
Күні: 25 мая, 2022
Ата Заңға енгізілетін өзгерістердің бірі жоғарғы лауазымды тұлғалардың саяси партияларда, кәсіптік одақтарда болуына, қандай да бір саяси партияны қолдауына тыйым салады.
Олардың қатарында Конституциялық Сот, Жоғарғы Сот және өзге де соттарының төрағалары және судьялары, Орталық сайлау комиссиясының, Жоғары аудиторлық палатасының төрағалары және мүшелері бар.
Сонымен қатар әскери қызметшілер, ұлттық қауіпсіздік органдарының, құқық қорғау органдарының қызметкерлері мен судьялар саяси партияны қолдап сөйлемеуге тиіс.
Бұл барлық партиялардың тең, демкоратиялы жағдайда дамуына жол ашады.
Референдумда әр қазақстандықтың үні маңызды!
ТАҢДАУЫМЫЗҒА БЕРІЛГЕН ТАРИХИ МҮМКІНДІК
Күні: 25 мамыр 2022
Авторы: Амангелді ХИЛАУОВ
Мемлекет басшысы Қасым-Жомарт Тоқаев Қазақстан халқы Ассамблеясының сессиясында Конституцияға өзгерістер енгізу бойынша республикалық референдум өткізуді ұсынды.
Бұл ұсынысты толық қолдаймын әрі уақытында қолға алынған игі бастама деп білемін.
Ата Заңымызға жаңа заман талабына сай өзгеріс қажет екені рас.
Себебі, уақытпен бірге басқару формасы да, соған сай құқықтық заңнама да өзгеруге тиіс.
Бұл ретте Президент қоғамның барлық саласы батыл өзгерістер жолына түскенін, соған сай елдің саяси жүйесін түбегейлі өзгерту керектігін айтты.
Бұл өзгеріс Конституциядан басталмақ.
Жаңа мемлекеттік модельге, мемлекет пен қоғамның өзара іс- қимылының жаңа форматына көшуді Президент "Екінші Республика" деп атап, жұмыс тобы Ата Заңның 33-бабына түзетулер әзірлегенін айтты.
Тұтас Конституцияның үштен бір бөлігіне өзгерістер енгізу жөнінде республикалық референдумда халықтың пікірі маңызды болады.
Жалпы алғанда, Ата Заңымыздағы 33 бапқа 56 толықтыру енгізу жоспарланып отыр.
Бұл өзгертулерде 1995 жылы таратылған Конституциялық сотты қайта құру, президентке саяси партияларға мүше болуға, ал оның жақындары мен туыстарына саяси және квазимемлекеттік секторда лауазымды қызмет атқаруға тыйым салу, парламент жұмысы мен сайлау жүйесін өзгерту мәселелері қамтылған.
Қазақстандықтар ықпалды парламент, естуші мемлекет, күшті Президент және есеп беретін Үкіметі бар жаңа саяси модельге дауыс беретін болады.
Сондай ақ конституциялық өзгерістер жергілікті өзін-өзі басқарудың негізгі институттарының бірі болып табылатын мәслихат рөлінің өсуін, барлық деңгейдегі әкімдердің сайлануын жүзеге асырады және саяси плюрализм мен бәсекелі саяси орта қалыптастырады.
Саяси жаңару жолындағы өзгерістерді қабылдауға халқымыздың тікелей қатысуына тарихи мүмкіндік беріліп отыр.
Бүгінгі бастамалардың, өзгерістердің аяқсыз қалмай, сәтті жүзеге асуын, оның игілігін халық пен болашақ ұрпақтың көруін бәріміз де қалаймыз.
Ал осыған өз көзқарасымызды, ұстанымымызды білдіру арқылы да, нақты істермен де үлес қосу — біздің парызымыз.
"Бізде ұсынылып жатқан кейбір заңдар бірде-бір елде жоқ"
Санаулы күндерден кейін елімізде республикалық референдум өтпек.
Салмағы зор саяси науқаннан жұртшылықтың күтер үміті көп.
Әсіресе Мемлекет басшысының: "Қазіргі реформаның ерекшелігі – Президенттің өкілеттігін күшейту емес, мемлекетімізді жетілдіру, жаңғырту және нығайту", – деген сөзі сол үмітті еселей түсті.
Ендеше, референдумда Конституцияға қандай өзгерістер енгізілмек?
Бұдан кейін Жаңа Қазақстанның бағыт-бағдары қалай болмақ?
Осы және өзге де көпшіліктің көкейінде жүрген сауалдарға жауап табу мақсатында М.Х.Дулати атындағы Тараз өңірлік университеті "Экономика және құқық" факультетінің аға оқытушысы, заң ғылымдарының магистрі, "Партиялық емес байқау орталығы" республикалық қоғамдық бірлестігі облыс бойынша филиалының басшысы Асқар Қадырқұловпен сұхбаттасқан едік.
Асқар Жақсылықұлы, референдум өзге елдерде қалай өткізіледі?
Бұл науқанның іске асырылу тетіктері қандай?
Референдум дегеніміз – халық таңдауының бір түрі.
Мәселен, бізде Президент, Парламент депутаттары мен ауыл әкімдерінің сайлауы өтеді.
Бұл – демократия қағидаларының жүзеге асуының айқын көрінісі.
Жалпы елімізде 1995 жылдың 2 қарашасында "Референдум туралы" Заң қабылданған болатын.
Бірақ бұл саяси науқан елімізде тек осымен 3-ші рет өткізілгелі тұр.
Алғашқысы 1995 жылы 29 сәуірде Тұңғыш Президентіміздің өкілеттігін созуға, екіншісі 30 тамызда жаңа Конституцияны қабылдауға арналды.
Референдумның ең басты ерекшелігі – тек облыс немесе ауданға ғана емес, біртұтас республикамызға байланысты жүзеге асады.
Тағы бір айта кетерлігі, бұл тәсіл арқылы тек Ата Заңды ғана дауысқа салмайды.
Мысалы, бұл жерде елімізге белгілі бір маңызы бар мәселелер сайлауға шығарылуы мүмкін.
Айталық, соғыс ашу не нейтралитет сақтау, өзге елдер арасындағы саяси майданда қандай позиция ұстану немесе осындай жолмен мемлекеттің болашақ саяси ұстанымдарын талқыға салу арқылы белгілі бір бағытты тандау жағдайлары да ұсынылуы мүмкін.
Кейбіреулері мемлекеттік басқару үлгісін де референдум арқылы таңдайды.
Біз демократиялық жолды ұстанып отырған мемлекетпіз.
Демек, билік халықтың қолында деген сөз.
Сол себепті жоғарыда айтқанымдай, барлығы әділ сайлау жолымен іске асырылуы керек.
Егер толықтай демократиялық-құқықтық үлгіге көшетін болсақ, онда Президент пен депутаттарды ғана емес, соттардың судьяларын да халықтың өзі таразылап, таңдауға болады.
Мысал ретінде АҚШ-ты келтірсек, ол жақта жергілікті судьялар мен прокурорларды халықтың өзі немесе жергілікті өзін-өзі басқару органдары сайлап, бекітеді.
Референдум да осындай үрдістерге жақын келеді, себебі жай халықтың өзі мемлекеттік маңызы бар мәселелерге араласуға мүмкіндік алады.
Сондықтан бұл науқан барлық жағынан маңызды.
Өздеріңіз білесіздер, Конституция – біздің негізгі заңымыз.
Еліміздегі барлық заңдар, нормативтік-құқықтық актілер, ережелер мен нұсқаулықтар да осы Ата Заңға сай болуы тиіс.
Олардың бір бабының өзі Конституциядан ауытқитын болса, ол заңсыз деп саналады.
Қазір "Көп өзгерістер енгізгенше, жаңа Конституция қабылдасақ қайтеді?" деген ұсыныстар да айтылып жатыр.
Алайда қолданыстағы Ата Заңымыз халықаралық нормаларға толықтай сай келеді.
Адам, әйел, бала құқықтарын қорғауға арналған халықаралық нормалардың барлығы осында көрініс тапқан.
Жаңа Конституцияны қазір қабылдасақ, сол мыңдаған құжаттарды қайтадан жаңартуға тура келеді, ал мұның шығыны аз емес.
Сол үшін алдымен мемлекетімізді өркениет көшіне ілестіріп, барлық жағынан пісіп-жетілген соң ғана жаңа Ата Заңды қабылдағанымыз дұрыс.
Оның да уақыты келеді деп ойлаймын.
Бастысы, заңның жаңа жобасында 33 бапқа 50-ден аса өзгеріс енгізілетіні белгілі болды.
Ол көпшілік талқысына ұсынылып, жер-жерде түсіндіру жұмыстары жүргізілуде.
Соның ең бастысы – орталық билікті жергілікті жерлерге беру және Мәжіліс пен мәслихаттың мәртебесін арттыру.
Демек, осы арқылы суперпрезиденттік басқарудан арылатын боламыз.
Бұл – өте құптарлық іс.
Өйткені барлық билікті бір адамның қолына шоғырландырудың нәтижесі қалай болатынын уақыт көрсетті.
Мысалы, бұрын облыс әкімін қызметке тағайындау мәселесін Президенттің тек өзі шешетін, ал енді әкім кандидатурасын сол аймақтың мәслихатымен мақұлдап бекітетін болады.
Жергілікті мәслихаттар әкімге сенім білдірмей, оны қызметтен босатуға ұсыныс бере алады.
Жергілікті өзін-өзі басқару жүйесі бойынша былтырғы жылдан бері ауыл әкімдерін сайлап жатырмыз.
Енді алдағы уақытта аудан, облыс басшыларын да осылай төте сайлайтын күн жақын.
Кезінде біз осы жүйені Польша елінің басқару үлгісін басшылыққа ала отырып әзірлеген болатынбыз.
Ол жақта жергілікті басқару жүйесіндегі лауазымдардың бәрі түгелдей сайланбалы түрде тағайындалады.
Әрине, біз бұған әлі жете қойған жоқпыз.
Мұның жақсы тұстары өте көп.
Себебі халықтың өзі сайлаған соң, басшылар да жауапкершілікті сезініп, ашық әрі әділ жұмыс істеуге тырысады.
Түптеп келгенде, жоғарыда сөз еткенімдей, барлық маңызды құжаттарымыз халықаралық нормаларға сай.
Бірақ олар қаншалықты мінсіз жүзеге асуда?
Басты мәселе осында.
Өйткені кез келген заң орындалуымен құнды.
Тағы маңызды өзгерістердің бірі – Конституциялық Соттың құрылатындығы.
Бұл елімізге несімен тиімді?
Мұның артықшылығы неде?
Сол туралы айтып өтсеңіз…
Бұл орган бізде 1995 жылға дейін болған.
Кейін оның орнына Конституциялық Кеңес құрылды.
Көршілес Ресей мемлекеті сынды бірқатар елде бұл сот бар.
Конституциялық Кеңеске келер болсақ, аты айтып тұрғандай, тек кеңес пен ұсынымдар беретін құрылым болып табылады.
Оның қолында қандай да бір маңызды тетіктер жоқ.
Ал Конституциялық Соттың шығарған шешімдері бәріне міндетті болып саналады және орындалады.
Оның барлық шешімдері Ата Заңға сәйкестендіріледі.
Бірақ осы орайда бұл орган ҚР Жоғары Сотынан және басқа соттардан биік тұрады дегенді білдірмейтінін айта кеткен жөн.
Елімізде сот жүйесі тәуелсіз әрі дербес.
Сондықтан әрқайсысы өз алдына бір төбе болғандықтан, бір-біріне бағынышты емес.
Айталық, Жоғарғы Сот өзінен төмен тұрған аудандық, облыстық соттардың шешімдерінің күшін жоя алады, істі қайта қарауға жібереді.
Ал жаңадан құрылатын Конституциялық Сот заңда көрсетілген қандай да бір қарама-қайшылықтарды реттеп отырады, не белгілі бір нормативтік актілердегі көрсетілген нормалардың Конституцияға сәйкес емес болған соң күшін тоқтатуға шешім қабылдауы мүмкін.
Осыдан кейін сол істің, заңда өзгеріс енгізілуіне орай, сотта қайта қаралады.
Жалпы елімізде сот жүйесін де жетілдіру керек.
Мысалы, судьялардың өзі үкім шығарарда ешкіммен ақылдаспайды, тек заң мен ішкі сезіміне сүйеніп қана шешім қабылдайды.
Айталық, ұрлық жасаған адамға бір Қазақстанның өзінде екі түрлі үкім шығарылуы мүмкін.
Бірі айыппұлмен құтылады, енді бірі бас бостандығынан айырылады дегендей.
Әлемде англо-саксондық және романо-германдық деген құқықтық жүйелер бар.
Сол англо-саксондық жүйеге сәйкес, бір сотта қабылданған шешім (сот прецеденті) бойынша, екіншісінде де дәл сондай жағдай қаралғанда, сот өз үкімін шығарған кезде алдыңғысына негізделуі тиіс.
Бізде қазір романо-германдық жүйе кең тараған, яғни сот прецеденті құқықтың қайнар көзі болып табылмайды.
Алайда осындай жүйенің керектігін уақыттың өзі көрсетіп отыр.
Қазір елімізде өлім жазасы алынып тасталды.
Бірақ көптеген дамыған мемлекеттерде бұл жаза әлі де қолданылады.
Осыған байланысты қоғамда түрлі пікір қалыптасуда.
Бұған қатысты не айтасыз?
Өткен жылдың аяғында Мемлекет басшысының Жарлығымен өлім жазасы елімізде толығымен жойылды.
Сондықтан Конституцияның жаңа жобасы 15-баптың 2-тармағында: "Ешкімнің өз бетінше адам өмірін қиюға хақысы жоқ.
Өлім жазасына тыйым салынады", – деп көрсетілді.
Бұрын Қылмыстық Кодекстің 47-шы бабы болатын.
Ол енді алынып тасталды.
Онсызда 2003 жылдан бері өлім жазасына мораторий жарияланып келген болатын.
Содан бері бұл жаза ешкімге тағайындалған жоқ.
Тіпті, шатаспасам, 2000 жылы бұл жаза елімізде соңғы рет орындалды.
Бұл жазаны енгізуге ешқандай қажеттілік жоқ.
Өйткені егемен ел ретінде көптеген халықаралық ұйымдарға мүшеміз.
Олардың көбі өлім жазасына тыйым салады.
Егер сол жазаны қайта қалпына келтірсек, өзімізді сол ұйымдардан шеттеткен боламыз.
Дегенмен бірқатар мемлекеттерде бұл жаза әлі де бар.
Бірақ солай екен деп, біз де солай жасауға міндетті емеспіз ғой.
Біздің өз менталитетіміз, құндылықтарымыз бар.
Соған сай әрекет етуіміз қажет.
Бұл, бір жағынан, адамгершілікке де жат нәрсе.
Шариғат жағынан қарасақ, бір адам қылмыс жасап күнәсін мойнына жүктесе, сол адамның жанын алып, неге соны қайталауымыз керек?
Біздің елде аса ауыр қылмыс жасағандар өмір бақи бас бостандығынан айырылады.
Оны өлтіргенше, одан да ол еңбек етіп, қандай да бір пайдасын қоғамға тигізетін тетіктерді қарастырған дұрыс деп ойлаймын.
Сонымен қатар ерекше айта кетерлігі, Президенттің саяси партиялардың құрамында болмауы немесе оның туыстарының мемлекеттік қызмет атқармауы секілді өзгерістерді басқа елдерден байқаған емеспін.
Демек, бұл біздің өзге мемлекеттерден ерекшеленетін тұсымыз.
Сол себепті елдің болашағына алаңдайтын әрбір азамат референдумға келіп, өз таңдауын жасауы керек.
Жаңа Қазақстанды жаңаша құруға мүдделі отандастарымыз осы науқаннан шет қалмайды деп сенемін.
Әңгімеңізге рақмет.
"Отыз жыл көптің көкейінде жүрген түйіннің тарқайтын кезі"
Күні: Мам 25, 2022
Авторы: Құрбанәлі Шахабай
Елімізде 5 маусымда республикалық референдум өтетіні белгілі.
Бүгінде жер-жерде саяси науқанның маңыздылығын түсіндіру жұмыстары қарқын алуда.
Осы мақсатта шаһарда референдумды қолдау жөніндегі Тараз қалалық қоғамдық штаб құрылған болатын.
Оның басшысы Мұрат Бердалиевтің айтуынша, штабтың алға қойған мақсат-міндеті айқын, жоспары жұмыр.
Біздің негізгі жұмысымыз – штабтың аты айтып тұрғандай, референдумды қолдау әрі оны кеңінен насихаттау.
Сол арқылы халықты өз таңдауын жасауға шақырамыз.
Осы мақсатта қалалық желілік кесте бекітілген.
Соған сәйкес, 11 мамыр мен 4 маусым аралығында шаһарда 73 іс-шара өткізу жоспарланған.
Оның 47-сі кездесу, 3-і жиын және қалғандары спорттық жарыстар мен дөңгелек үстел отырыстары.
Осы уақытқа дейін біз 30-дан астам іс-шараны өткізіп үлгердік.
Белгіленген мерзім ішінде межені асыра орындаймыз деп нық сеніммен айта аламын.
Өткізілген барлық шараларға БАҚ өкілдері қамтылып, телеарналар мен әлеуметтік желілерде кең көлемде таратылуда.
Штаб құрамына 22 адам енген.
Олардың ішінде зиялы қауым, ардагерлер және түрлі қоғамдық ұйымдардың өкілдері бар.
Штаб мүшелері 3-4 топқа бөлініп, халықпен кездесулер ұйымдастыруда.
Әрине, штабтың әрбір мүшесінің орны бөлек.
Десе де, Жанат Ертаева, Асан Үсенбаев, Талғат Кеншінбеков сынды белсенді азаматтарды ерекше атап өткім келеді, – дейді Мұрат Әзімханұлы.
Жалпы "референдум" ұғымы көпшілікке таныс емес екені жасырын емес.
Сондықтан бұл саяси науқан туралы бұқара арасында көптеген сұрақтар туындап жатқаны ақиқат.
Еліміздің тарихында сонау 1995 жылдан бері референдум енді өткізілмекші.
Сол жылы қазіргі қолданыстағы Ата Заңды қабылдаған болатынбыз.
Арада 27 жыл өтті, бір буын ауысты.
Сол үшін де жұртшылықтың референдум жайлы толық білмеуі заңды деп ойлаймын.
Ел арасында "бұл қандай сайлау, кімге дауыс береміз?" деген сауалдар да туындауда.
Әрине, "бұдан не өзгерер дейсің?" деп немқұрайлы қарайтындар да бар.
Халықпен жүздесулер барысында да осындай жайттарды көріп жүрміз.
Осы орайда сайлау және референдум деген екі сөздің мағынасын ажыратып алуымыз керек.
Екеуі де саяси науқан болғанымен, мақсаты мен мүддесі екі бөлек.
Мәселен, сайлауда бірнеше кандидат ұсынылады, бағдарламасын таныстырады.
Солардың арасынан өзіне ұнағанына халық дауыс береді.
Ал референдумда ешқандай үміткер болмайды.
Бюллетеньде "Конституцияға енгізілген өзгерістерді қолдайсыз ба?" деген бір ғана сауал, соған "иә" немесе "жоқ" деген нұсқалар ғана беріледі.
Соған қарап жұртшылық таңдауын жасайды.
Ал бүгінгідей ақпараттар ағылып жатқан заманда Ата Заңға нақты қандай өзгерістер енгізілетіні жайлы мағлұматты тауып, оны түйсіну еш қиындық тудырмайды.
Жоғарыда айтқанымдай, штабтың да негізгі мақсаты – осы айтылғандарды көпшіліктің санасына жеткізу.
Қазір өз ұсынысын білдіріп жатқан жандар да аз емес.
Мәселен, басым бөлігі әйелдердің зейнет жасын төмендету, көпбалалы аналарға, мүгедек балаларға жағдай жасау сынды әлеуметтік мәселелерді көтереді.
Қазақ тілінің мәртебесі жайында өз ойларын ортаға салатындар да табылуда.
Әлбетте, біз проблеманың шешімін тауып, нүктесін қоятын құзырлы орган емеспіз ғой.
Әр саланың өзіне тиісті жұмысы бар.
Сол үшін алдымен халық таңдауымен Конституциямызды қабылдап алғанымыз жөн.
Уақыт өте келе қалған заңдар да соған қарай бейімделетініне сенімдімін, – дейді Мұрат Бердалиев.
Кемел келешек жолындағы соны бастама деп бағаланған референдумнан жұртшылықтың күтері көп.
Себебі Ата Заңның 30 пайыздан астам бабын өзгерту оңай шаруа емес.
Штаб басшысының да ойы осыған саяды.
Талқыға ұсынылып отырған жобада суперпрезиденттік жүйеден арылу, мәслихаттардың рөлін күшейту, жергілікті атқарушы органдардың жауапкершілігін арттыру, Конституциялық Сот құру секілді ауқымды өзгерістерден бастап, тұрмыстық зорлық-зомбылықты азайту, жердің қазба байлығын халыққа тиесілі ету сынды мәселелердің барлығы түгелдей дерлік қамтылған.
30 жылдың бедерінде қазақстандықтардың көкейінде жүрген, талай биік мінбелерде айтылған жайттар толығымен көрініс тапқан десе болады.
Бір сөзбен айтқанда, бұл референдум – "Халық үніне құлақ асатын үкімет" тұжырымдамасының іс жүзіндегі айғағы, Жаңа Қазақстанды құруға бағытталған игі қадам.
Осы орайда барша тұрғындарды референдумге келіп, өз таңдауын жасауға шақырғым келеді.
Себебі біз осы арқылы баянды болашағымызға дауыс береміз.
Сол үшін әрбір азамат референдумнан шет қалмауы тиіс, – дейді М.Бердалиев.
Расында, Жаңа Қазақстанға жаңа заңдар қажет.
Тек сонда ғана оң өзгерістерге қол жеткізіп, демократиясы орныққан, құқықтық мемлекетке айнала аламыз.
Атқарылған жұмыс ауқымды
Күні: Мам 25, 2022
Авторы: Лаура Абайқызы
Таяуда облыстық, аумақтық референдум комиссияларының төрағалары, облыс әкімдігінің, Тараз қаласының және аудан әкімдіктерінің бас есепшілерімен кеңейтілген отырыс өткізілді.
Облыстық референдум комиссиясының төрағасы С.Айдапкелов қатысқан жиынның күн тәртібіндегі мәселелер бойынша облыс әкімдігі бухгалтерлік есеп бөлімінің басшысы-бас есепші Г.
Дәуренова республикалық референдумды ұйымдастыру мен өткізу үшін бөлінген қаржы туралы баяндама жасады.
Сондай-ақ облыстық референдум комиссиясы төрағасының орынбасары С.
Мәдиева комиссия мүшелерін оқыту жайлы сөз қозғап, оқу бағдарламасының негізінде аумақтық және учаскелік комиссиялар мүшелерінің қашықтықтан кезең-кезеңімен оқытудан өтіп, тестілеу жұмыстарының жүргізіліп жатқандығын тілге тиек етті.
Бұдан кейін облыстық референдум комиссиясының мүшесі Т.
Жамалов саяси науқанды өткізудің құқықтық негіздеріне тоқталып, учаскелердің жабдықталуы, сайлаушылар тізімі, есептен шығару куәлігін берудің талаптары, байқаушылар мен БАҚ өкілдерінің дауыс беру күнгі әрекеттерін және өзге де орын алуы мүмкін ситуациялық мәселелерді талқылады.
Тағы бір комиссия мүшесі С.Қойшыбаев дауыс беруге арналған үй-жайдың мүмкіндігі шектеулі сайлаушылар үшін қолайлылығын, оларға арналған бұрыштың жабдықталуы бойынша еңбек және халықты әлеуметтік қорғау басқармасымен бірлесіп атқарылып жатқан жұмыстар жөнінде түсіндіріп өтті.
Комиссия хатшысы А.Боранбаев болса, дауыс беру күні учаскелерде қызмет көрсететін онлайн-сервис жүйесіне басымдық берді.
Оның айтуынша, облыс бойынша 307 референдум учаскесінен 614 оператор Egov.kz порталында тіркелу бойынша қызмет көрсетеді екен.
Сондай-ақ ол Орталық сайлау комиссиясы бекіткен алгоритмге сай жұмыс жүргізілуі керектігін баса ескертті.
Референдумда дауыс беретін қазақстандықтар нені білуі керек?
Күні: 25 мамыр 2022
5 маусымдағы республикалық референдумға әрбір қазақстандық Конституцияға ұсынылып отырған негізгі өзгерістерден хабардар болып баруы керек.
Бұл – заңгер Думан Базарбектің отандастарына берер кеңесі.
ҚазАқпарат сарапшының республикалық референдумға шығарылатын заңнама өзгерістері туралы сараптамасын ұсынады.
5 маусымда елде жалпыхалықтық референдум өтеді.
Бұл шараның жөні бөлек, жосығы ерек болғалы тұр.
Конституцияның үштен бір бөлігі өзгеруі мүмкін.
Ол үшін мұқым жұрт жұдырықтай жұмылуға тиіс.
Осыған дейін Ата Заңның төрт рет өзгергенін білеміз.
Бірақ бұған дейінгі өзгерістердің бәрі Парламент шешімі бойынша қабылданған еді.
Енді халықтың еркіне беріліп отыр.
Мұны билік пен бұқараның арасы тағы бір табан жақындай түсті деп топшылауға болатын шығар.
Осы тұста, референдумға қатыспас бұрын нені ескеру керек?
Жиі айтыла бермейтін қандай баптар бар?
Әуелі осы жайтқа жіті назар аударған дұрыс сияқты.
"Жалпы ережелер" деп аталатын бірінші бөлімде меншікке арналған алтыншы баптағы бір ғана тармақ өзгереді.
Бұрын жердің асты-үстіндегі барлық байлық мемлекет меншігінде еді.
Енді ол халық меншігіне өтеді.
Ал мемлекет халық атынан оны басқару құқығына ие болады.
Өзгеше айтқанда, бұл өзгеріс тек шартты сипатқа ие.
"Адам және азамат" бөлімінде өлім жазасы терроризм мен аса ауыр қылмыстар үшін ерекше жаза екені туралы екіұшты формуланың орнына қарапайым және қысқа "өлім жазасына тыйым салынады" деген сөз келеді.
Сондай-ақ, еріксіз еңбекке қандай жағдайларда жол берілетіні туралы норма да өзгереді.
Егер бұрын: "Сот үкімі бойынша" деп айтылған болса, енді – "кінәлі деп тану туралы сот актісі негізінде" деп айтылатын болады.
Яғни, еріксіз еңбек жазаның ықтимал опцияларының бірі болады.
Құқық қорғайтын жаңа институттар құрылады Олар – Конституциялық сот (Конституциялық Кеңестің орнына) және Жоғары аудиторлық палата (Есеп палатасының орнына).
Олардың функциялары бұрынғыша қалады, бірақ өкілеттіктері кеңейтіледі.
Атап айтқанда, Конституциялық сот азаматтардың өтініштерін қарайды.
Ресейдің тәжірибесі мұндай конституциялық бақылау органы негізінен азаматтардың өтініштерімен жұмыс істейтінін көрсетеді.
Бұл ретте Конституциялық соттың судьяларын Президент (төрт), Сенат (үш) және Мәжіліс (үш) тағайындайды.
Парламенттік бөлімге енгізілген өзгерістер ең көлемді, бірақ олардың барлығы заңдарды қабылдау регламентін реттейді.
Мәжіліс заң қабылдау жүйесіндегі негізгі институт болады.
Олардың сапасын бақылауды қамтамасыз ететін және бұл ретте заң шығару процесін оңтайландыратын, сондай-ақ, Мәжілістің заңнамалық және бақылау функцияларын күшейтетін жаңа рәсім енгізілуде.
Ал Сенаттың өңі ұсынған реформалар пакетіне мәслихаттардың тәуелсіздігін қамтамасыз ету, олардың ел азаматтарына есептілігін күшейту жөніндегі шаралар кіреді.
Бұл сенаторлардың сайлау процесіндегі бәсекелестігі туындатып, өздері өкілдік ететін өңірлер алдындағы жауапкершілігін күшейтеді.
Мұндай тәсіл Сенатта Мәжілістегі қандай да бір партиялық фракциямен немесе партиямен мүлде байланысы жоқ депутаттардың пайда болуына жол ашуы мүмкін.
Президенттің сенаторларды тағайындау квотасы 15 адамнан 10 адамға дейін азаяды.
Оның ішінде бес адамның кандидатурасын Қазақстан халқы Ассамблеясы (ҚХА) ұсынады.
Кандидатты тағайындау немесе қызметтен шығару алдында Сенаттың келісімін талап ететін лауазымдар тізбесіне Конституциялық соттың төрағасы және Жоғары сот Кеңесінің төрағасы қосылды.
Мәжіліс өңірлердің емес, Қазақстан қоғамының түрлі әлеуметтік топтарының атынан жұмыс істейді.
Ол неғұрлым ықшам бола түсіп, депутаттар саны 107-ден 98 адамға дейін (ҚХА квотасы есебінен) азаяды.
Осынша деаутаттың 70%-ы партиялық тізімдер негізінде аралас сайлау жүйесі бойынша, 30%-ы бір мандатты аумақтық округтер бойынша өтеді.
Бұл ретте сайлаушылар мажоритарлық жүйе бойынша сайланған депутат жұмысына қанағаттанбаса, мандатты кері қайтарып ала алады.
Осындай маңызды өзгерістердің бар екенін ескерсек, Қазақстанның ендігі болашағы сіз бен біздің таңдауымызда!
Референдум кезінде онлайн дауыс беруге бола ма
Күні: 25 Мамыр 2022
Авторы: Egemen.kz
Референдум кезінде онлайн дауыс беру тетігі қарастырылмаған.
Бірақ бұл мәселе бойынша ҚР Цифрлық даму, инновациялар және аэроғарыш өнеркәсібі министрлігі алдағы уақытта Орталық сайлау комиссиясына ұсыныс жасамақ, деп хабарлайды Egemen.kz.
"Референдум 2-3 жыл бұрын жоспарланған жоқ.
Референдумды цифрлық түрде өткізу үшін технология жалпы дайын.
Нақтыласам, жарты немесе 1 жыл уақыт берсе, дайындауға болады.
Бірақ заңдылығын, ақпараттың қауіпсіздігін де ескеруіміз керек.
Дауыс беру қалай өтті?
"Базада өзі отыр ма, басқа біреу дауыс берді ме?" деген сұрақтар туындайды.
Келешекте қолға алу үшін Орталық сайлау комиссиясына біз ұсыныс жасаймыз, бірге талқылаймыз", деді Цифрлық даму, инновациялар және аэроғарыш өнеркәсібі министрі Бағдат Мусин ақтөбеліктермен кездесуінде.
Неліктен референдумға қатысу маңызды?
Күні: 25 мая 2022 - 10:26
Неліктен референдумға қатысу маңызды?
Референдум - халық пен мемлекет үшін маңызды процес.
Халық арасында неге референдум болайын деп жатыр сұрақ бар.
Осы орайда сайлау мен референдумның айырмашылығына тоқтала кетсек, негізі екеуі ұқсас процес, екеуінде де халық қатысады.
Бірақ референдумде кез келген мәселе күн тәртібіне шыға бермейді.
Онда жиі шығатын мәселе конституциялық өзгеріс, екінші мәселе Президенттің өкілеттігін ұзартуға байланысты өткізеді және үшіншіден тәуелсіздікке қатысты, яғни кез келген мемлекет белгілі одаққа мүше болады немесе одан шыққан кезде референдум өткізеді.
Демек, халық үшін маңызды тақырыптар референдум арқылы шешімін табады.
Алуа Жолдыбалина, ҚР Президенті жанындағы ҚСЗИ директорының орынбасары.
Таңдау – отандастарымыздың өз қолында!
Авторы: Бердіғали ӨМІРӘЛІ
ҚР Конституциясының 91-бабына сәйкес Конституцияға түзетулерді қабылдаудың 2 жолы бар: республикалық референдум немесе Парламент арқылы.
Мемлекет басшысы Қасым-Жомарт Тоқаев бірінші жолды – референдумды таңдады, өйткені дәл осы жол демократиялық институттардың дамуын көрсетеді.
Өздеріңізге мәлім, еліміздің Конституциясы 1995 жылы республикалық референдумда қабылданды, алайда оған түзетулер (5 рет: 1998, 2007, 2011, 2017, 2019) Парламент арқылы енгізілді.
Референдум дегеніміз – бұл Конституцияға өзгерістер енгізу қажеттігі бойынша бүкiлхалықтық дауыс беру рәсімі.
Ол республиканың бүкiл аумағында 5 маусым күні өткiзiледi.
Референдумға елдің кәмелетке толған барлық азаматтары қатыса алады.
Референдумға Конституцияға түзетулер қабылдау мәселесі шығарылды.
Осыған байланысты Конституцияға түзетулерді қабылдау толығымен халықтың еркіне байланысты болады.
Енді түзетулер туралы айтайын.
1. Президенттің лауазымына байланысты шектеулер.
1) Бұл, бірінші кезекте, Президенттің жақын туыстары үшін саяси лауазымдар мен квазимемлекеттік секторда басшылық лауазымдарды атқаруға шектеу болып табылады.
2) Екіншіден, Президенттің өз өкілеттіктерін жүзеге асыру кезеңінде саяси партияда болуына шектеу қою.
3) Бұдан әрі Президенттің өңірлер әкімдері актілерінің күшін жою және тоқтата тұру, аудандардың, облыстық және аудандық маңызы бар қалалардың, ауылдық округтер әкімдерін босату құқығы алынып тасталады.
Көріп отырғандай, Президенттің өкілеттіктері қысқаруда, бұл "супер-президенттік басқару үлгісінен" бас тартуды білдіреді.
Тұңғыш Президент мәртебесіне байланысты барлық нормаларды алып тастау.
Мәселен, 1) Бірінші Президентке 2 реттен артық сайлану мүмкіндігімен, 2) оның қызметін жекелеген Конституциялық заңмен реттеумен, 3) Тұңғыш Президент іргесін қалаған Республика қызметінің түбегейлі принциптерінің және және оның мәртебесінің өзгермеуімен байланысты 3 норма алып тасталады.
Сонымен қатар, экс-президенттердің Конституциялық Кеңесте болу құқығын алып тастауды жеке атап өткен жөн.
2. Жерді, оның қойнауын, суды, өсімдіктер мен жануарлар дүниесін, басқа да табиғи ресурстарды халық меншігі деп жариялау.
Халық атынан меншік құқығын мемлекет жүзеге асырады.
Бұл аталған ресурстардың кімге тиесілі екендігі мәселесінде ақырғы нүктені қояды.
Мемлекеттік институттар тек халықтың атынан осы ресурстарды басқарады.
Бұл жерге жеке меншік режиміне ешқандай жағдайда әсер етпейтінін ескеру қажет, яғни жеке меншіктегі жер одан әрі жеке меншікте болады.
Сондай-ақ, Конституцияда билікке қатысты ұқсас режим, идея бар екенін атап өткім келеді.
Конституция бойынша билік халыққа тиесілі.
Алайда халық өз билігін мемлекеттік институттар арқылы жүзеге асырады.
Кейбір адамдардың лауазымда болуына байланысты шектеулер.
Мәселен, Конституциялық Соттың, Жоғарғы Соттың және өзге де соттардың төрағалары мен судьялары, Орталық сайлау комиссиясының, Жоғары аудиторлық Палатаның Төрағасы мен мүшелері үшін саяси партияда, кәсіподақтарда болуға және қандай да бір партияны қолдауға тыйым салу ұсынылады.
3. Өлім жазасын жою.
Қазақстан Республикасының Қылмыстық кодексінде өлім жазасын жазалау шарасы ретінде қолдануға мүмкіндік беретін 17 құрам бар болатын.
Елімізде өлім жазасына 2003 жылдан бастап мораторий қолданылған.
2021 жылы Қазақстан Азаматтық және саяси құқықтар туралы халықаралық пактіге Екінші Факультативтік хаттаманы ратификациялады, осылайша өлім жазасынан бас тарту туралы ниетін растады.
Енді бұл мәселе Конституцияда түпкілікті шешілуде.
4. Мәжіліс алдында жылына екі рет республикалық бюджеттің атқарылуы туралы есеп беретін Жоғары аудиторлық палата құру.
Құқық қорғау институттарын күшейту.
Адам құқықтары жөніндегі уәкілдің және заңдылықты жоғары қадағалауды жүзеге асыратын Бас прокурордың мәртебесі Конституцияда бекітіледі, кейіннен Адам құқықтары жөніндегі уәкіл және Прокуратура туралы тиісті конституциялық заңдар қабылданатын болады.
Өз кезегінде, бұқаралық ақпарат құралдарының қызығушылығынан (көру аясынан), өкінішке қарай, тыс қалған бірқатар түзетулерді түсіндіруге – олардың қоғам үшін маңыздылығына дәлірек тоқталғым келеді.
Бірінші.
Конституциялық Соттың құрылуы.
Конституциялық Кеңес қазіргі таңда Президенттің, Премьер-Министрдің, Парламент депутаттарының және соттардың өтініштерін ғана қарастырады.
Енді Адам құқықтары жөніндегі уәкілге, Бас прокурорға және ең бастысы азаматтарға Конституциялық Сотқа жүгіну құқығын беру ұсынылады.
Бұл кез келген нормативтік-құқықтық акт Конституцияға сәйкестігі тұрғысынан қаралуы мүмкін дегенді білдіреді – бұл дегеніміз министрліктердің қандай да бір қағидалар мен тәртіпті бекітетін бұйрықтары, әкімнің нормативтік актілері және тіпті Үкімет қаулыларына дейінгі мәселелерді қамтиды.
Қазіргі таңда олардың дау-дамайы азаматтық процестің ережелеріне сәйкес жалпы юрисдикция соттарында жүзеге асырылады.
Конституциялық Сот – мемлекеттің конституциялық негіздері мен адамның конституциялық құқықтарын қорғауға арналған әлемге әйгілі модель.
Конституциялық Сот актіні, оның ішінде сот шешімін шығаруға негіз болған заңды қайта қарауға құқылы болады.
Екінші.
Парламенттің қалыптасу моделін және жалпы сайлау жүйесін өзгерту.
Қазір Сенатты мәслихаттар сайлаған депутаттар (әр өңірден 2-ден) және Президент тағайындаған 15 депутат (34+15=49) құрайды.
Жоба Президент квотасын 15-тен 10 депутатқа дейін қысқартуды ұсынады, оның 5-ін Қазақстан халқы Ассамблеясы ұсынады (40+10=50).
Ал Мәжіліс депутаттары (бары 107 депутат) қазір тек саяси партиялар арқылы және Ассамблеядан сайланады.
Ассамблеяның квотасын – 9 депутаттық мандатты алып тастау ұсынылады, яғни Мәжілісте 98 депутат болады.
Бұл 98 депутат аралас жүйе бойынша сайланатын болады: депутаттардың бір бөлігі партиялық тізімдер арқылы, екінші бөлігі кандидатты халықтың тікелей сайлауы арқылы сайланатын болады.
Өз кезегінде, мұндай модельде депутаттың өкілеттігін тоқтату да аралас түрде болады: олар кандидатты партиялық тізімнен шығару, саяси партияны тарату немесе депутатты сайлаушылармен кері қайтарып алу.
Барлық деңгейлерде қолданылатын императивтік мандатты енгізуге ерекше назар аударғым келеді.
Бұл не десеңіз?
Императивтік мандат дегеніміз егер депутат қоғамның сұранысын қанағаттандырмаса, сайланған депутатты (бір мандатты округ бойынша) қайтарып алу мүмкіндігін білдіреді: 100% аудан деңгейінде, 50% облыс деңгейінде және 30% мәжіліс деңгейінде.
Шын мәнінде, бұл сайланған депутаттардың жауапкершілігін арттыру тетігі және олар жариялаған сайлау бағдарламаларын іске асыруға ынталандыру болып табылады.
Үшінші.
Заңдарды қабылдау жүйесін өзгерту.
Қазір заңдар заң жобаларын алдымен Мәжілісте, содан кейін Сенатта дәйекті қарау арқылы қабылданады.
Енді заңдар Мәжіліске беру ұсынылып, осы жерде қабылданады, ал Сенат қабылданған заңдарды мақұлдау немесе мақұлдамау құқығына ие болады.
Бұл ретте Конституциялық заңдарды Мәжіліс пен Сенат бірлесіп қабылдайтын болады.
Мұндай модель заңдарды қабылдау тәртібін едәуір жеңілдетеді және депутаттарды сайлаудың жоғарыда аталған аралас моделін ескере отырып, заңдарды қабылдау кезінде көзқарастар бәсекелестігін арттырады.
Төртінші.
Әкімшілік құқық бұзушылық туралы соттардың шешімдері бойынша мәжбүрлі еңбекті қолдану мүмкіндігі.
Бүгінде мәжбүрлі еңбек, яғни қоғамдық жұмыстар қылмыстық құқық бұзушылықтар үшін жаза ретінде қолданылады.
Алайда, әлемдік тәжірибе көрсеткендей, ұсақ әкімшілік құқық бұзушылықтар да қоғамдық жұмыстармен жазалануы мүмкін.
Сіз шетелдегі адамдардың қандай да бір бұзақылық үшін қоғамдық жұмыстар жүргізіп жатқанын көрген боларсыз.
Дәл осындай модельді бізде қолдануға болады.
Осылайша, мысалы, жалпы пайдалану орындарын ластағаны үшін адамды қоғамдық жұмыстарға тартуға болады.
Бұл 5 айлық есептік көрсеткіштен тұратын айыппұлға қарағанда қоғам үшін де, адам үшін де тиімдірек болуы мүмкін.
Әсіресе, төлемге қабілетсіз бұзушыларға қатысты, жүктеме ақыр соңында отбасылық бюджетке түспеуі үшін.
Бұл, шын мәнінде, қоғамның жетілуін және өзгеруге дайын екендігін көрсетеді.
Егер тиісті түзету қолдау тапса, біз Әкімшілік құқық бұзушылық туралы Кодекстің санкцияларын қайта қарау бойынша ұсыныстар жиналады, онда мұндай жазалау шарасын енгізу орынды.
Бесінші.
Облыстардың, республикалық маңызы бар қалалардың және астананың әкімдерін тағайындау тәртібін өзгерту.
Қазір облыс әкімдерін Президент тағайындайды.
Жергілікті деңгейде әкімдерді сайлау институты кезең-кезеңімен енгізілуде.
Өткен жылы ауылдар мен кенттер әкімдерін сайлау өткізілді, 2025 жылдан бастап облыстық маңызы бар аудандар мен қалалар әкімдерін сайлау өткізіледі.
Облыс деңгейінде әкімдердің кандидатураларын мәслихаттармен келісу ұсынылады, яғни аудандардың, аудандық және облыстық маңызы бар қалалардың барлығын қоса алғанда, барлық мәслихаттар ұсынылған кандидатуралардың ішінен әкімді таңдайтын болады.
Олар келіспеуі мүмкін.
Іс жүзінде бұл да Президентінің қазіргі өкілеттігін қысқарту болып табылады.
Бұл кезеңде мұндай тәсіл мемлекеттік басқаруды құру тұрғысынан ең демократиялық-оңтайлы болып көрінеді.
Осылайша, Конституцияға түзетулердің негізгі бағыттарын ұсынылып отыр.
Ел халқы бұл түзетулерге жақтап дауыс бере алады немесе қарсы дауыс бере алады.
Егер "жақтап" дауыс берсе, онда ұсынылған өзгерістер моделі іске қосылады.
Егер халық "қарсы" дауыс берсе, онда түзетулер қабылданбайды және қолданыстағы модель сақталады.
Сондықтан таңдау ел азаматтарының қолында.
Маңызды бастамаға қолдау білдіруге шақырды
Авторы: Ысқақ САДЫҚ, "Ońtústik Qazaqstan".
Облыстық қоғамдық штабтың мүшесі Б.Бейсембаев Түркістан қалалық кітапханасында алдағы 5 маусымда болатын референдумның маңызын түсіндіру бойынша көп балалы аналармен кездесті.
Медиаторлардың облыстық "Бітімгер" қоғамдық бірлестігінің төрағасы Бақытжан Жармаханұлы көп балалы аналармен өткен жиында ұсынылған құжаттар пакеті қоғамның мемлекетпен өзара іс-қимыл форматтарын жаңартуға септесетінін айта келе, халықтың мемлекетті басқаруға қатысуын кеңейтуге деген сұраныстарының маңыздылығына тоқталды.
"Ата Заңымыздағы 98 баптың 33-іне өзгертулер мен толықтырулар енгізілгелі отыр.
Атап айтқанда, Қазақстан суперпрезиденттік басқарудан бас тартып, Парламентке басымдық бермек.
Президенттер жаңа норма бойынша екі мерзімнен артық сайлауға түсе алмайды, оның отбасы мүшелері, жақын туыстары мемлекеттік басқару ісіне араласа алмайды.
Президент өзі билікте тұрған уақытта бірде-бір партияға мүше бола алмайды.
Осындай саяси реформалар ғана елді жарқын болашаққа бастайды" деген Б.Бейсембаев көпшілікті референдумға бір кісідей қатысуға шақырды.
Елдік пен теңдік салтанат құрсын десек.
Авторы: Қалыйма ЖАНТӨРЕЕВА 
Қазақстан Конституциясының 3 бабында "Мемлекеттік биліктің бірден-бір бастауы – халық" деп атап көрсетілген.
Алайда, соңғы жылдары еліміздің саяси жүйесінде бірқатар олқылықтар бар екені айқын байқалды.
Сондықтан Мемлекет басшысы Қасым-Жомарт Тоқаев халық үніне құлақ асып, түйткілді мәселелерді шешуге, әлеуметтік-экономикалық салаларда ғана емес, саяси өмірге де тың көзқарастар қажет екенін сезді.
Осылайша елімізде саяси реформалар пакеті әзірленген еді.
Ал, саяси реформалар Конституцияға өзгерістер мен толықтырулар енгізбей жүзеге аспайтыны белгілі.
Мемлекет басшысы Қасым-Жомарт Тоқаевтың "Жаңа Қазақстан: жаңару мен жаңғыру жолы" атты Жолдауына талдау жасағанымда ең көп кездесетін сөздер мыналар екенін байқадым: "Мемлекет" – 67 рет, "Қоғам" – 55 рет, "Еліміз" – 45 рет, "Заң" – 44 рет, "Сайлау" – 40 рет, "Қазақстан", "Адам", "Саяси" сөздері 39 реттен, "Жүйе" 35 рет қайталанады.
Бұл – негізгі нысананы анықтайтын құлыпашар сөздер.
Мемлекет басшысының айтқысы келгені мемлекет пен қоғамның арасындағы байланысты жақсарту, қоғамның үнін билікке жеткізіп, елімізде заңның үстемдігін қамтамасыз ету арқылы сайлау жүйесіне өзгеріс енгізу.
Демек, Қазақстанда саяси жүйе жаңғыратын болады деген тұжырымды жеткізгені.
1995 жылғы Ата Заңымыз бүкілхалықтық референдум арқылы дүниеге келсе, содан бері уақыт талабына сәйкес, оның 64 бабына қатысты 1998, 2007, 2011, 2017, 2019 жылдарда бес рет өзгертулер мен толықтырулар енгізіліпті.
Қолданыстағы Конституциямыздың 33 бабына өзгеріс енгізіледі.
Мәселенің өте ауқымды екенін ескерген Мемлекет басшысы Республикалық Референдум туралы заңның 18 бабына сәйкес, референдум тағайындау туралы Жарлыққа қол қойды.
Республикалық референдум туралы заң IV тараудан, 37 баптан тұрады.
Конституциялық реформалардың стратегиялық маңызы зор болғандықтан халықтың қолдауы аса қажет.
Референдум дауыс берудің ең демократиялық түрі әрі тікелей халықтың еркін білдіреді, ел пікірімен санасудың ең жоғары сатысы.
Референдум арқылы ұсынылып отырған Конституциямыздың нұсқасында ешқандай бір тармақ не бапта Президенттің өкілеттігіне артықшылық көрсетілмеген, қайта Суперпрезиденттік басқарудан біртіндеп арылып, ықпалды Парламент мәртебесін көтеру, және Президенттің жақын туыстарына саяси лауазым иеленуге тыйым салу жөніндегі әділдік сипат бар.
Сайлау жүйесінде аралас жүйенің ұсынылуы ел арасында қызығушылық тудыруда.
Ұсынылып отырған нұсқада VI бөлімнің тақырыбында "Кеңес" сөзі "Сот" сөзімен ауыстырылған.
Ал, VII бөлімде Конституциялық сот құрылымы туралы толықтыру бар.
Конституциялық сотқа жүгіну құқына Бас прокурор және Адам құқығы жөніндегі уәкіл ие болады.
Сондай-ақ, 83 бапта Адам құқығы жөніндегі уәкілдің мәртебесі конституциялық заңмен айқындалады.
Жұртшылықты қызықтыратын бір мәселе – Жер мәселесі.
Қолданыстағы Конституцияның 6-бабы, 3–тармағында "жер мен оның қойнауы, су көздері, өсімдіктер мен жануарлар дүниесі, басқа табиғи ресурстар мемлекет меншігінде" делінсе, ұсынылатын нұсқада "жер мен оның қойнауы, су көздері, өсімдіктер мен жануарлар дүниесі, басқа да табиғи ресурстар халыққа тиесілі.
Мемлекет халық атынан меншік иелігін жүргізуге құқылы.
Жер, сондай-ақ, заңда белгіленген негіздерде, шарттар мен шектерде жеке меншікте де болуы мүмкін" деп көрсетілген.
Мемлекет басшысы өзі ой елегінен өткізген, елдің пікірін тірек етіп, қарқынды дамуымызға арналған барлық саланы қамтитын саяси өзгерістерге толы Ата Заңымыздың жаңа нұсқасын референдум арқылы қабылдауға ұсынғаны тиімді шешім болды.
Ендеше, елдің бірлігі үшін, тыныш тірлігі үшін әрбіріміздің үніміз қажет.
Үн қата отырып, тәуелсіз еліміздің нығаюына, өркендеуіне өз үлесімізді қосайық.
Ашықтықтың, демократияның, саяси теңдікке жетудің үлгісін көрсетейік.
Сіздің де, менің де, бәріміздің де даусымыз аса маңызды.
Дауыс беру арқылы Жаңа Қазақстанның жаңа кірпішін бірге қалайық!
Қазақстандықтар әлемнің 52 елінде референдумға қатыса алады
Сайлаушылар тізіміне еніп, дауыс беру процесін жеңілдету үшін дипломатиялық өкілдікке алдын ала мәлімет беру керек.
Қазақстандықтар әлемнің 52 елінде референдумға қатыса алады, деп жазады inbusiness.kz.
52 елдегі учаскелік сайлау комиссияларының нөмірлері мен мекен-жайлары Сыртқы істер министрлігінің ресми сайтында орналасқан.
Шетелдегі сайлау учаскелері Нұр-Сұлтан қаласына қарайды.
Сондықтан комиссия мүшелерінің біліктілігін арттыру үшін түрлі семинар-кеңестер ұйымдастырылып жатыр.
ТҮРКІСТАНДА ШТАБ МҮШЕЛЕРІНІҢ КЕЗДЕСУЛЕРІ ЖАЛҒАСУДА
Авторы: Ысқақ САДЫҚ
Қазақстанның еңбек сіңірген қайраткері, "Парасат" ордені мен Халықаралық “Алаш” әдеби сыйлығының иегері, сықақшы, "AMANAT" партиясы жанынан құрылған республикалық штаб мүшесі Көпен Әмірбек Түркістан қаласына арнайы сапармен келіп, алдағы өтетін референдумды қолдау бойынша "Конргесс Холл" көпсалалы кешенінің ұжымымен кездесу өткізді.
Басқосуға "AMANAT" партиясы Түркістан облыстық филиалының атқарушы хатшысы, облыстық штаб төрағасы Бейсен Тәжібаев қатыстып, жаңа реформаның өзгешеліктері жайлы түсіндірме жүргізді.
Ұжым өкілдерімен өткен кездесуде сатира саңлағы К.Әмірбектің сөзінше, елдегі өзгерістер халықтың сұранысы арқылы туындап отыр.
Қазір ашық әрі шынайы әңгіменің дәуірі.
Елге жаңаша өзгерістер қажет.
Ал, бұл Ата Заңнан басталады.
Екінші рет қабылданғалы отырған референдумда қазақстандықтардың жиі көтеріліп жүрген мәселелері назардан тыс қалмай қамтылған.
Депутаттарды сайлау жүйесінде де біршама өзгерістер орын алған.
Өзін-өзі ұсына алуы, әр азаматқа берілген үлкен мүмкіндік.
Сондықтан алдағы референдумды бірауыздан қолдап, бір кісідей атсалысқанымыз жөн, -- деді республикалық штаб мүшесі.
Белгілі сықақшы Көпен Әмірбек киелі шаһарға сапары аясында "Түркістан арена" көпфункционалды спорт кешенінің ұжымымен де жүздесті.
Жиында Б.Тәжібаев Ата Заңдағы өзгерістер, оның ішінде сайлау жүйесіне қатысты түзетулерді кеңінен тарқатып айтты.
Бұған дейін еліміздің азаматтары сайлауға жылына бір рет қатысқан болса, енді саяси оқиғаларға белсенділік танытып, сайлау науқандарына жиі баруыңыз мүмкін.
Өйткені жаңа заңда депутаттардың мандатын, әкімдердің өкілеттігін қайтару мүмкіндігі беріледі.
Яғни, билік халықты тыңдайды деген сөз.
Ендігі кезекте жаңа Қазақстан сөзбен емес іспен құрылатын болады.
Өзгерістерді әрбіріміз өзіміден бастағанымыз абзал.
Ел тағдырына елеулі өзгеріс әкелетін шешімге бірге қолдау білдіруге шақырамыз, - деп кездесуді түйіндеді.
Халық атынан басқарудан – халықпен басқаруға
Күні: 25 мамыр 2022 ж.
Авторы: Наурызбай БАЙҚАДАМОВ
Әрбір мемлекеттің дамуында тағдыршешті кезеңдер болады.
Жаңа мемлекеттік құрылымдарды қалыптастырып, біртұтас ел болудың мақсат-мұратын Президент өзінің сайлауалды бағдарламасынан бері айтып келеді.
Алдағы асуларымыздың нақты қадамдарын Мемлекет басшысы биылғы Жолдауында тағы бір ресми түрде нақтылады.
Тәуелсіздігіміздің 30 жылындағы табыстар алға жетелесе, ал уақтылы шешілмеген қайшылықтар саяси проблемаға айналды.
Саясаттағы проблема дегеніміз – туындаған жағдайларды оңтайлы және уақтылы шешуге қоғамдық деңгейде өзара келісімге келе алмау.
Келіспеушіліктің себептеріне: саяси жүйенің тұйықталуы, экономиканың әлсізденуі, әлеуметтік мәселелердің ұзақ жылдар дұрыс реттелмеуі, халықтың саяси процестерден, саяси шешім қабылдаудан шеттетілуі жатады.
Бұны қоғамдық келісім мүшелерінің құқықтарының қақтығысы деп те айтуға болады.
Теория бойынша қоғамдық деңгейде келісімге қатысушылар билікті бірдей бөлісе алса ғана демократияны сезіне аламыз.
Ол үшін әр адам өз құқығын көпшіліктің мүддесі жолында шектей алуы тиіс.
Біздің жағдайда әлемдік және 30 жылдық өмір тәжірибемізді сауатты үйлестіре отырып, жаңа бағыттарымызды анықтауға бет қойғанда ғана билік пен халық арасы барынша жақындай түседі.
Жыл басындағы қаңтар қақтығысының сабақтары осыған саяды.
Ол сабақтарды қазірден жүрекпен сезініп, ел басқаруда басты назарда ұстамасақ, оның зардабы бұдан да зор болатынын жоққа шығару қиын.
Өткеннің қайсысының әлі күнге құрметке лайық екенін, ал өмірімізді жеңілдету үшін қай­сысынан құтылу қажеттігін анықтауға салауатты сараптаулар жасау қашанда өзекті.
Адамзаттың бүкіл өмір сүру жолында, биліктің, халықтың бақылауында болуы өте өзекті мәселе ретінде қарастырылады.
Өз кезегінде мемлекет мәжбүрлеуге негізделген билік монополиясын иемдене алады.
Қоғам мүддесіне қажет болса, әділеттілікпен күш қолдануға баруы ықтимал.
Жыл басында елдігімізге қауіп төнгенде осындай іс-қимылға бару арқылы ішкі тұрақтылықты сақтап қалдық.
Бірақ адамдарды қорқытпау керек, сендіру, сенім артуы қажет.
Яғни, билік тек қарулы күштерге емес, халықтың қолдауына басымдық бергені дұрыс.
Сонда билік пен халық арасында өзара сенім күшейеді.
Жолдаудың негізгі мазмұнын құраған, саяси ұстанымдарымызды жаңғырту, осы бағыттарды көздейді.
Еліміздегі саяси жаңғырту ісі адал әрі әділ "ойын ережесін" қалыптастыруды мақсат тұтады.
Бұл айтуға оңай түсінік.
"Әділдік дегеніміз барлық жерде, бәрімізге ортақ құндылық па?" деген сұрақ адамзатпен бірге келе жатыр.
Кезінде Әлихан Бөкейханұлы: "Әділдік жоқ жұртта береке-бірлік болмайды", деп өсиеттеп кеткен екен.
Бұның барлығы Президенттің проблемаларды тұжырымдап, тиімді шешім қабылдай алу жауапкершілігіне тіреледі.
Мемлекет басшысы "Саяси жаңғыру болмаса, елімізді орнықты дамыту, ауқымды әлеуметтік-экономикалық өзгеріс жасау мүмкін емес", деп дәл тұжырым жасады.
Яғни, барлық бастамалар саясаттағы маңызды проблема – конфликтіні басқара білуді оңтайлы шешуі тиіс.
Осындай келелі сараптамалар негізінде жанжақты халықтық талқылауға мүмкіндік жасалынып, мемлекетіміздің сая­си жүйесін реформалаудың құқықтық базасын жетілдіру қолға алынды.
Президент 5 маусымға "Ата Заңымызға өзгерістер мен толықтыруларды қабылдайсыз ба?" деген тұжырымдағы сауал қойылып, жалпыхалықтық референдум өткізуді жариялады.
Бұл рефердум – еліміздегі жинақталған проблемаларды шешуге қолдау мен қарсылық білдірушілер арасындағы бәсекенің оңтайлы ше­ші­мін табуына нақты қадам.
Жалпыхалықтық таңдау арқылы мемлекеттік басқарудың шынайы демократиялығына жол ашылады деп сенеміз.
Біз тәуелсіз ел ретінде халықтың атынан басқару, халық үшін басқару кезеңдерінен өттік, енді халықпен басқаруға мүмкіндігіміз артады.
Бұқара халықтың билікке араласуы, саяси шешімдерге тікелей қатыса алудың құқықтық негізі нақтылана түседі.
Өйткені, Конституция – біріншіден, әділеттілік, теңдік ұғымымен тығыз байланысты.
Екіншіден, табиғи теңдіктің алдыңғы қатарда болуын рәсімдейді.
Дегенмен, бір мәселедегі теңдік, екінші мәсе­леде теңсіздік тудыруы мүмкіндігіне байланысты, әрбір бап бойынша көзқарастар тартысы туындауы заңдылық.
Табиғи құқықтарымызға сүйеніп бір-бірі­мізбен теңбіз деп санағанмен, оның нақты көрінісі Конституцияда бекітіледі.
Сондықтан да референдум өткізудің өзіндік жауапкершілігін баршамыз сезінгеніміз жөн.
Президент бастамаларының қоғамдық қатынастарды барынша әділеттілікке жақындатуына ашатын мүмкіндіктерін сезіне алсақ қана оң нәтижелерге жетеміз.
Заңның дұрыс болуы – әділеттілік қасиеттің саяси формасы.
Конституцияға енгізуге ұсынылған өзгертулер мен толықтырулар осы бағытты көздейтіні анық байқалуда.
Оның нақты көріністеріне президент құзыретінің шектеліп, парламент пен жергілікті мәслихаттар құқығының кеңейтілуі, сайлау процесін дамыту т.б. жатады.
Ендеше, билік тармақтарының арасындағы жаңа қатынастар – өзара тартысқа, бір-бірін тежемелік тетігі – теке-тіреске айналмасын дейік.
Әрине, бұл реформа да кез келген жағдайдың дәл ортасын білдіреді деп айта алмаймыз.
Еш ұрпақ өз заңдары арқылы болашақтағы ұрпақты өзіне бағындыра алмайтыны тарихтан белгілі.
Уақыт өте келе әлі де тереңдей түсетін боламыз.
Референдум қорытындысының елде конституциялық және саяси-әлеуметтік тұрақтылықты сақтау қауқары жоғары болғаны маңызды.
Билік институттарын заңдармен өзгертерміз, ал сананы өзгерту көп жылды талап етеді.
Осындайда Конфуцийдің "елдің басында қанша әділ билеуші тұрса да, бірнеше ұрпақ алмаспай елдің санасы, мәдениеті жаңармайды" дегені еріксіз есімізге түседі.
Әлемдегі геосаяси ойындарда жеңіске жетуге әркімнің таласы бар.
Біз соған қаншалықты шыдас береміз?
Қайсысына ақылымыз бен айламыз жетеді?
Дайындығымыз қаншалықты?
Бұл сұрақтар бәрімізді толғандыруы тиіс.
Қазіргі басымыздан өткізіп жатқан күрес заңы – өз-өзімізді сақтау инстинктін арттыруды талап етуде.
Сондықтан да, тәуелсіздігімізді сақтап, ұлттық бірегейлігіміздің негізін нығайтып, елімізді жаңғырту жолында ұйысуымыз өте маңызды.
Бас-басымызға би болып, елдің ығырын шығармай, таласпай өзара жарассақ қана жетістікке жетеміз.
Үлкен үмітпен, зор сеніммен басталған Жаңа Қазақстан жолындағы береке-бірлігіміз нығая берсін десек, барлығымыз референдумға белсене ат салысқанымыз жөн.
Референдум нәтижесінде Президенттің өкілеттігі қалай өзгереді?
Сарапшы пікірі І "Жаңа Қазақстан"
"Бүгінде Конституциялық кеңес төрағасын, мүшелерін Президент тағайындайды.
Бұл - тікелей Президент өкілеттігі.
Енді Сенаттың келісімі керек болады.
Әкімдерді де Президент тағайындайтын.
Өзгерістен кейін облыстағы Мәслихат депутаттарының келісімімен ғана тағайындалады", - деді ҚР Президенті жанындағы ҚСЗИ директорының орынбасары Алуа Жолдыбалина.
Халық атынан басқарудан – халықпен басқаруға
Күні: 25 Мамыр, 2022 
Авторы: Наурызбай БАЙҚАДАМОВ
Әрбір мемлекеттің дамуында тағдыршешті кезеңдер болады.
Жаңа мемлекеттік құрылымдарды қалыптастырып, біртұтас ел болудың мақсат-мұратын Президент өзінің сайлауалды бағдарламасынан бері айтып келеді.
Алдағы асуларымыздың нақты қадамдарын Мемлекет басшысы биылғы Жолдауында тағы бір ресми түрде нақтылады.
Тәуелсіздігіміздің 30 жылындағы табыстар алға жетелесе, ал уақтылы шешілмеген қайшылықтар саяси проблемаға айналды.
Саясаттағы проблема дегеніміз – туындаған жағдайларды оңтайлы және уақтылы шешуге қоғамдық деңгейде өзара келісімге келе алмау.
Келіспеушіліктің себептеріне: саяси жүйенің тұйықталуы, экономиканың әлсізденуі, әлеуметтік мәселелердің ұзақ жылдар дұрыс реттелмеуі, халықтың саяси­ процестерден, саяси шешім қабылдаудан шеттетілуі жатады.
Бұны қоғамдық келісім мүшелерінің құқықтарының қақтығысы деп те айтуға болады.
Теория бойынша қоғамдық деңгейде келісімге қатысушылар билікті бірдей бөлісе алса ғана демократияны сезіне аламыз.
Ол үшін әр адам өз құқығын көпшіліктің мүддесі жолында шектей алуы тиіс.
Біздің жағдайда әлемдік және 30 жылдық өмір тәжірибемізді сауатты үйлестіре отырып, жаңа бағыттарымызды анықтауға бет қойғанда ғана билік пен халық арасы барынша жақындай түседі.
Жыл басындағы қаңтар қақтығысының сабақтары осыған саяды.
Ол сабақтарды қазірден жүрекпен сезініп, ел басқаруда басты назарда ұстамасақ, оның зардабы бұдан да зор болатынын жоққа шығару қиын.
Өткеннің қайсысының әлі күнге құрметке лайық екенін, ал өмірімізді жеңілдету үшін қайсысынан құтылу қажеттігін анық­тау­ға салауатты сараптаулар жасау қашанда өзекті.
Адамзаттың бүкіл өмір сүру жолында, биліктің, халықтың бақылауында болуы өте өзекті мәселе ретінде қарастырылады.
Өз кезегінде мемлекет мәжбүрлеуге негізделген билік монополиясын иемдене алады.
Қоғам мүддесіне қажет болса, әділеттілікпен күш қолдануға баруы ықтимал.
Жыл басында елдігімізге қауіп төнгенде осындай іс-қимылға бару арқылы ішкі тұрақтылықты сақтап қалдық.
Бірақ адамдарды қорқытпау керек, сендіру, сенім артуы қажет.
Яғни, билік тек қарулы күштерге емес, халықтың қолдауына ба­сымдық бергені дұрыс.
Сонда билік пен халық арасында өзара сенім күшейеді.
Жолдаудың негізгі мазмұнын құраған, саяси ұстанымдарымызды жаңғырту, осы бағыттарды көздейді.
Еліміздегі саяси жаңғырту ісі адал әрі әділ "ойын ережесін" қалыптастыруды мақсат тұтады.
Бұл айтуға оңай түсінік.
"Әділдік дегеніміз барлық жерде, бәрімізге ортақ құндылық па?" деген сұрақ адамзатпен бірге келе жатыр.
Кезінде Әлихан Бөкейханұлы: "Әділдік жоқ жұртта береке-бірлік болмайды", деп өсиеттеп кеткен екен.
Бұның барлығы Президенттің проблемаларды тұжырымдап, тиімді шешім қабылдай алу жауапкершілігіне тіреледі.
Мемлекет басшысы "Саяси жаңғыру болмаса, елімізді орнықты дамыту, ауқымды әлеуметтік-экономикалық өзгеріс жасау мүмкін емес", деп дәл тұжырым жасады.
Яғни, барлық бастамалар саясаттағы маңызды проблема – конфликтіні басқара білуді оңтайлы шешуі тиіс.
Осындай келелі сараптамалар негізінде жан-жақты халықтық талқылауға мүмкіндік жасалынып, мемлекетіміздің саяси жүйесін реформалаудың құқық­тық базасын жетілдіру қолға алынды.
Президент 5 маусымға "Ата Заңымызға өзгерістер мен толықтыруларды қабылдайсыз ба?" деген тұжырымдағы сауал қойылып, жалпыхалықтық референдум өткізуді жариялады.
Бұл рефердум – еліміздегі жинақталған проблемаларды шешуге қолдау мен қарсылық білдірушілер арасындағы бәсекенің оңтайлы шешімін табуына нақты қадам.
Жалпыхалықтық таңдау арқылы мемлекеттік басқарудың шынайы демократиялығына жол ашылады деп сенеміз.
Біз тәуелсіз ел ретінде халықтың атынан басқару, халық үшін басқару кезеңдерінен өттік, енді халықпен басқаруға мүмкіндігіміз артады.
Бұқара халықтың билікке араласуы, саяси шешімдерге тікелей қатыса алудың құқықтық негізі нақтылана түседі.
Өйткені, Конституция – біріншіден, әді­леттілік, теңдік ұғымымен тығыз байланысты.
Екіншіден, табиғи теңдіктің алдыңғы қатарда болуын рәсімдейді.
Дегенмен, бір мәселедегі теңдік, екінші мәселеде теңсіздік тудыруы мүмкіндігіне байланысты, әрбір бап бойынша көзқарастар тартысы туындауы заңдылық.
Табиғи құқықтарымызға сүйеніп бір-бірі­мізбен теңбіз деп санағанмен, оның нақты көрінісі Конституцияда бекітіледі.
Сондықтан да референдум өткізудің өзіндік жауапкершілігін баршамыз сезінгеніміз жөн.
Президент бас­тамаларының қоғамдық қатынастарды барынша әділеттілікке жақындатуына ашатын мүмкіндіктерін сезіне алсақ қана оң нәтижелерге жетеміз.
Заңның дұрыс болуы – әділеттілік қасиеттің саяси формасы.
Конституцияға енгізуге ұсынылған өзгертулер мен толықтырулар осы бағытты көздейтіні анық байқалуда.
Оның нақты көріністеріне президент құзыретінің шектеліп, парламент пен жергілікті мәслихаттар құқығының кеңейтілуі, сайлау процесін дамыту т.б. жатады.
Ендеше, билік тармақтарының арасындағы жаңа қатынастар – өзара тартысқа, бір-бірін тежемелік тетігі – теке-тіреске айналмасын дейік.
Әрине, бұл реформа да кез келген жағдайдың дәл ортасын білдіреді деп айта алмаймыз.
Еш ұрпақ өз заңдары арқылы болашақтағы ұрпақты өзіне бағындыра алмайтыны тарихтан белгілі.
Уақыт өте келе әлі де тереңдей түсетін боламыз.
Референдум қорытындысының елде конституциялық және саяси-әлеуметтік тұрақтылықты сақтау қауқары жоғары болғаны маңызды.
Билік институттарын заңдармен өзгертерміз, ал сананы өзгерту көп жылды талап етеді.
Осындайда Конфуцийдің "елдің басында қанша әділ билеуші тұрса да, бірнеше ұрпақ алмаспай елдің санасы, мәдениеті жаңармайды" дегені еріксіз есімізге түседі.
Әлемдегі геосаяси ойындарда жеңіске жетуге әркімнің таласы бар.
Біз соған қаншалықты шыдас береміз?
Қайсысына ақылымыз бен айламыз жетеді?
Дайындығымыз қаншалықты?
Бұл сұрақтар бәрімізді толғандыруы тиіс.
Қазіргі басымыздан өткізіп жатқан күрес заңы – өз-өзімізді сақтау инстинктін арттыруды талап етуде.
Сондықтан да, тәуелсіздігімізді сақтап, ұлттық бірегейлігіміздің негізін нығайтып, елімізді жаңғырту жолында ұйысуымыз өте маңызды.
Бас-басымызға би болып, елдің ығы­рын шығармай, таласпай өзара жарассақ қана жетістікке жетеміз.
Үлкен үмітпен, зор сеніммен басталған Жаңа Қазақстан жолындағы береке-бірлігіміз нығая берсін десек, барлығымыз референдумға белсене ат салысқанымыз жөн.
Референдум кезінде онлайн дауыс беру қарастырылмаған
Күні: 2022 жылдың 24 мамыр 2022 17:09
Авторы: Алтынай Сағындықова
АҚТӨБЕ.
ҚазАқпарат - Референдум кезінде онлайн дауыс беру тетігі қарастырылмаған.
Бірақ бұл мәселе бойынша ҚР Цифрлық даму, инновациялар және аэроғарыш өнеркәсібі министрлігі алдағы уақытта Орталық сайлау комиссиясына ұсыныс жасамақ, деп хабарлайды ҚазАқпарат тілшісі.
"Референдум 2-3 жыл бұрын жоспарланған жоқ.
Референдумды цифрлық түрде өткізу үшін технология жалпы дайын.
Нақтыласам, жарты немесе 1 жыл уақыт берсе, дайындауға болады.
Бірақ заңдылығын, ақпараттың қауіпсіздігін де ескеруіміз керек.
Дауыс беру қалай өтті?
"Базада өзі отыр ма, басқа біреу дауыс берді ме?" деген сұрақтар туындайды.
Келешекте қолға алу үшін Орталық сайлау комиссиясына біз ұсыныс жасаймыз, бірге талқылаймыз", - деді Цифрлық даму, инновациялар және аэроғарыш өнеркәсібі министрі Бағдат Мусин ақтөбеліктермен кездесуінде.
Айта кетейік, Қазақстанда келісім базасы жасалды.
Енді соның арқасында Халыққа қызмет көрсету орталықтары мен банктердің операторларына клиенттің жеке деректері смс-код арқылы растау жіберілгеннен кейін ғана қолжетімді болады.
Заңға өзгерістер енгізілгеннен кейін микроқаржы ұйымдары биометрияны қолдануға мәжбүрленбек.
"Жаңа Қазақстанды" құруда шешуші мәнге ие
Жалпыхалықтық референдум өтетін күн жақындаған сайын оның маңызы мен мақсатын түсіндіру бағытындағы жұмыстар да қыза түсті.
Осыған орай "AMANAT" партиясы жанындағы Мемлекеттік басқаруды дамыту және сыбайлас жемқорлыққа қарсы іс-қимыл жөніндегі Республикалық қоғамдық кеңестің кезекті отырысы ұйымдастырылды.
Мемлекет басшысы Қасым-Жомарт Тоқаев Конституцияға өзгерту енгізу жөнінде ре­ферендум жариялаған күннен бастап оған қа­тысты талай жиын-жиналыстар өткізілді.
Қа­зір жалпақ жұртшылық ол туралы әжептәуір құ­лақтанып қалды.
Әйтсе де осынау ел үшін тағ­дыршешті кезеңде мәселенің мәнісін тағы бір пысықтай кетудің, жеріне жеткізіп айту­дың артықшылығы жоқ.
Отырыстың екі тізгі­нін қолына алған Республикалық қоғамдық кеңес­тің төрағасы Ерлан Саиров әңгіме ауа­нын осы тұрғыдан өрбітті.
Біріншіден, Конституцияның жаңадан енгізіліп жатқан баптары бойынша Президенттің белгілі бір партияның немесе саяси ұйымның мүшесі болуға қақысы жоқ.
Екіншіден, Президенттің жақын туыстарының барлығы жоғары мемлекеттік лауазымға не­месе квазимемлекеттік секторда, әсіресе ірі мемлекеттік компанияларда басқарушы бола ал­майды.
Сонымен бірге Президент өзінің құзырының қомақты бөлігін Парламентке, оның ішінде Мәжіліске беріп отыр.
Жаңадан құрылатын жоғары Аудиторлық палата жылына екі рет Мәжіліске есеп береді.
Осы есептің нәтижесінде депутаттар бюд­жет қаржысының жұмсалуы мен игерілу сапасы қандай, халықтың халахуалын көтерудегі рөлі қаншалықты екеніне жан-жақты сараптау жасай алады.
Ең негізгі өзгеріс – Ата Заңымыздың 6-бабына "Қазақстан Республикасының жері, табиғи ресурстары және жер ресурстарының барлығы халық меншігінде" деген жаңа редакция пайда болды,– деді Ерлан Саиров.
Жаңа өзгерістер легімен бірге 1993 жылға дейін болған Конституциялық сот қайта оралатын болады.
Оның маңызы сонда – Конституциялық сотқа әкімдіктің, құқық қорғау органдарының, судьялардың шешімдерімен келіспеген кез келген адам арызшағымын жолдай алады.
Бұл біздің азаматтарымыздың құқықтық қорғалуын анағұрлым күшейте тү­седі.
Сондай-ақ жаңа редакцияда партиялық жүйе мен сайлау үрдісіне қатысты жаңашылдық көп.
Мысалы, 2008 жылдан кейін Қазақстан біржолата пропорционалдық жүйеге көшкен.
Яғни, аудандық, қалалық және облыстық деңгейде сайлаушылар өз дауыстарын пар­тияға береді, ал оның ішінен кім депутат болады мұны партияның менеджменті шешетін.
Енді алдағы өзгерістерге байланысты аудандық деңгейдегі депутаттарды халық тікелей дауыс беру арқылы өзі сайлай алады, ал облыстық деңгейде ол 50/50 мажоритарлық және пропорционалдық жүйемен, Мәжілісте тиісінше 30/70 жүйемен қалыптасатын болды.
Бұл демократиялық қатынастардың ең басты принципі – сайлау және сайлану құқының рөлін арттырады.
Республикалық қоғамдық кеңестің бірінші орынбасары Қайырбек Сүлейменовтің айтуынша, Конституцияның жаңа нұсқасы қоғамды демократияландыруға, сот жүйесін реформалауға, жемқорлыққа қарсы күрестің пәрменін күшейтуге, сайлау жүйесінің жаңа приницптерге көшуіне, жергілікті өкілетті органдар мен Парламенттің құзыретін арттыруға т.б. жаңашылдықтарға үндейді.
Референдум жаңа әрі әділетті Қазақстанды құрудағы шешуші қадам болып табылады.
Конституцияға енгізілетін әрбір өзгеріс әр­бір қазақстандықтың өміріне әсер етеді.
Өйт­кені референдумның күн тәртібі Мемлекет бас­шысының сайлауалды платформасымен тікелей байланысты.
Қасым-Жомарт Тоқаев президенттікке сайланған 2019 жылы өзінің сайлауалды бағдарламасында көрсетілген мін­деттерді жүзеге асырып жатыр.
Әлбетте ол кез­де "екінші Қазақстан", "жаңа Республика" туралы ештеңе айтқан жоқ.
Бұл идеяны өмірдің өзі, саяси ағыстардың ырқы күн тәртібіне шығарды.
Мұның бәрі Ата Заңымызға енгізілетін өзгерістерде көрініс тапқан, – дейді Қ.Сүлейменов.
Сондай-ақ жиын барысында "AMANAT" партиясы жанындағы Мемлекеттік басқаруды дамыту және сыбайлас жемқорлыққа қарсы іс-қимыл жөніндегі Республикалық қоғамдық кеңестің мүшелері Меруерт Қазыбекова, Бауыр­жан Серікбаев, Асылжан Бүркіталин, Владимир Савкин т.б. сөз сөйлеп, өз ойларын біл­дірді.
Жалпыхалықтық референдум – жаңа және әділ Қазақстанды құру жолындағы үлкен қадам.
Бұл – ескі мен жаңаның арасындағы жолайрық.
Егер біздің балаларымыз бен немерелеріміз Әділетті Қазақстанда өмір сүр­сін десек, онда 5 маусым күні оған барлығымыз дауыс беруге тиіспіз.
Сол үшін де аймақтарға барып жан-жақты түсіндіру жұмыстарын жүргізуіміз керек, – деп сөзін түйін­деді Е.Саиров.
Қорыта айтатын болсақ, Ата Заңымызға енгізілетін өзгерістердің барлығы азаматтардың өз конституциялық құқықтарын толықтай жүзеге асыруының негізін қалыптастырады.
Ол моральдық-құқықтық құндылықтардың негізгі постулаттарын, саяси инс­титуттардың даму бағыттарын қамтитын классикалық еу­ро­п­алық үлгіге сүйенеді.
Мұнда ешкімнің тарихи рөліне баға берілмейді.
Қысқа қайырғанда, Конституция ел азаматтарының ортақ мүддесін көздейді.
Сондықтанда Ата Заңның жаңа редакциясына қатысты бүкілхалықтық энтузиазм байқалады, тіпті баршаға ортақ ұлттық консенсус бар деп толық айтуымызға болады.
Парламентте халықтың сөзін сөйлейтін азаматтар көбеюі қажет – сенатор
Күні: 24 Мамыр, 19:56
Авторы: Гүлжан РАМАНҚҰЛОВА
Сенат депутаты Ақылбек Күрішбаев елордадағы Көлік және коммуникация жоғары колледжінің студенттерімен кездесті.
Ол студенттерге референдумды өткізудің мән-мағынасын түсіндірді.
Оның айтуынша, басқа дамыған елдер біздің еліміз сияқты Конституциясын, саяси жүйесін өзгертіп, осындай алдыңғы қатарлы елге айналып отыр.
Бізге Парламентімізді өзгерту керек.
Халық Парламенттің құрамына биліктің басқару жүйесіне қатысатын өз өкілдерін сайлауы керек.
Қазіргі Парламент дұрыс па?
Менің ойымша, үлкен өзгерістер керек.
Қазіргі Парламентпен жаңа өзгерістерді жасап, "Жаңа Қазақстанды" құрамын деп айта алмаймын.
Өйткені нағыз Парламентте халықтың өкілі болуы керек.
Халықтың сөзін сөйлейтін азаматтар көбеюі қажет.
"Сонда ғана өзгерістер болады", - дейді сенатор.
Күрішбаевтың атап өткендей, Президент өзі бастап партиядан кетті.
Енді бұрынғыдай партияны әкімдер басқармайды.
Яғни AMANAT партиясы басқа партиялар сияқты болып қалды.
Енді нағыз бәсеке басталады.
Жаңа партиялар құрылып жатыр.
Бұрын партияны тіркеу үшін оның құрамында 40 мың адам болуы керек болды.
Кейін 20 мың адамға қысқарды.
Енді қазір тек 5 мың адам болса жеткілікті.
"Яғни партия құру үшін 5 мың адам қол қойса жеткілікті", - деп түсіндірді Ақылбек Күрішбаев.
Парламентте халықтың сөзін сөйлейтін азаматтар көбеюі қажет – сенатор
Күні: 24 Мамыр, 19:56
Авторы: Гүлжан РАМАНҚҰЛОВА
Сенат депутаты Ақылбек Күрішбаев елордадағы Көлік және коммуникация жоғары колледжінің студенттерімен кездесті.
Ол студенттерге референдумды өткізудің мән-мағынасын түсіндірді.
Оның айтуынша, басқа дамыған елдер біздің еліміз сияқты Конституциясын, саяси жүйесін өзгертіп, осындай алдыңғы қатарлы елге айналып отыр.
Бізге Парламентімізді өзгерту керек.
Халық Парламенттің құрамына биліктің басқару жүйесіне қатысатын өз өкілдерін сайлауы керек.
Қазіргі Парламент дұрыс па?
Менің ойымша, үлкен өзгерістер керек.
Қазіргі Парламентпен жаңа өзгерістерді жасап, "Жаңа Қазақстанды" құрамын деп айта алмаймын.
Өйткені нағыз Парламентте халықтың өкілі болуы керек.
Халықтың сөзін сөйлейтін азаматтар көбеюі қажет.
"Сонда ғана өзгерістер болады", - дейді сенатор.
Күрішбаевтың атап өткендей, Президент өзі бастап партиядан кетті.
Енді бұрынғыдай партияны әкімдер басқармайды.
Яғни AMANAT партиясы басқа партиялар сияқты болып қалды.
Енді нағыз бәсеке басталады.
Жаңа партиялар құрылып жатыр.
Бұрын партияны тіркеу үшін оның құрамында 40 мың адам болуы керек болды.
Кейін 20 мың адамға қысқарды.
Енді қазір тек 5 мың адам болса жеткілікті.
"Яғни партия құру үшін 5 мың адам қол қойса жеткілікті", - деп түсіндірді Ақылбек Күрішбаев.
Конституциялық реформа.
Қай бап қалай өзгереді.
56-бап
56-бап негізінен Парламент мәжілісінің ерекше қарауына жататын міндеттерге негізделген.
2 тармақ, 4 тармақшадан тұратын бұл бап 2007 жылы толықтай жаңа редакцияда жазылған болатын.
Иә, әдеттегідей бұл өзгертуді де қарапайым халық емес, Парламент палаталары өз еркімен өзгерткен еді.
Ал осы жолы жаңа жоба бойынша 56-баптың 1-тармағының екі тармақшасы өзгеріске ұсынылды.
Өзгерісті референдум арқылы халық өзі жасайды.
Анығырақ айтар болсақ, қазіргі қолданыстағы Конституцияда 56-баптың 1-тармағының 1-тармақшасында Парламент мәжілісі "Парламентке енгізілген конституциялық заңдар мен заңдардың жобаларын қарауға қабылдау және осы жобаларды қарауға" міндетті болатын.
Енді жаңа жоба бойынша Парламент мәжілісі "Парламентке енгізілген конституциялық заңдар мен заңдардың жобаларын қарауға қабылдауға" ғана міндетті болады.
Екінші өзгеріске ұсынылған 56-баптың 1-тармағының 3-тармақшасы.
Анығы – тармақша толықтырылды.
Бұған дейін 56-баптың 1-тармағының 3-тармақшасы арқылы Парламент мәжілісі "Республика Президентінің кезекті сайлауын хабарлауға" міндетті болса, енді бұған "Жоғары аудиторлық палата төрағасының есебін жылына екі рет тыңдау" міндеті қоса жүктелді.
Аталған заңға ұсынылып отырған екі өзгерту де Мәжілістің халық талабына, "Халық үніне құлақ асатын мемлекет" тұжырымдамасына бір табан жақындай түсетінін көрсетеді.
Сонымен, елдегі ең жоғарғы саяси институттың ерекше міндеттерін айқындайтын 56-бапқа тағы қандай өзгертулер енгізілгенін төменнен оқып көріңіз.
Айта кетейік, Конституциялық реформаға ұсынылған Ата заңымыздың жаңа нұсқасы жақында жарияланды.
Ал ескі нұсқасы Ақорданың ресми сайтында жарияланған қазіргі кездегі қолданыстағы Конституциядан алынды.
56-бап
Жаңа нұсқада: 56-баптың 1-тармағында: 1) тармақшадағы "және осы жобаларды қарау" деген сөздер алып тасталсын,
Ескі нұсқада: 56-баптың 1-тармағының 1-тармақшасы 1) Парламентке енгізілген конституциялық заңдар мен заңдардың жобаларын қарауға қабылдау және осы жобаларды қарау,
Жаңа нұсқада: 56-баптың 1-тармағында:
2) мынадай мазмұндағы 3-1) тармақшамен толықтырылсын:
"3-1) Жоғары аудиторлық палата төрағасының есебін жылына екі рет тыңдау,".
Ескі нұсқада: 56-баптың 1-тармағының 3-тармақшасы
3) Республика Президентінің кезекті сайлауын хабарлау,
Естеріңізге сала кетейік, Конституциялық реформада өзгертілген баптар: 4-бап, 6-бап, 15-бап, 23-бап, 24-бап, 42-бап, 43-бап, 44-бап, 46-бап, 47-бап, 50-бап, 51-бап, 52-бап, 53-бап, 54-бап, 55-бап.
Конституциялық реформа.
Қай бап қалай өзгереді.
56-бап
56-бап негізінен Парламент мәжілісінің ерекше қарауына жататын міндеттерге негізделген.
2 тармақ, 4 тармақшадан тұратын бұл бап 2007 жылы толықтай жаңа редакцияда жазылған болатын.
Иә, әдеттегідей бұл өзгертуді де қарапайым халық емес, Парламент палаталары өз еркімен өзгерткен еді.
Ал осы жолы жаңа жоба бойынша 56-баптың 1-тармағының екі тармақшасы өзгеріске ұсынылды.
Өзгерісті референдум арқылы халық өзі жасайды.
Анығырақ айтар болсақ, қазіргі қолданыстағы Конституцияда 56-баптың 1-тармағының 1-тармақшасында Парламент мәжілісі "Парламентке енгізілген конституциялық заңдар мен заңдардың жобаларын қарауға қабылдау және осы жобаларды қарауға" міндетті болатын.
Енді жаңа жоба бойынша Парламент мәжілісі "Парламентке енгізілген конституциялық заңдар мен заңдардың жобаларын қарауға қабылдауға" ғана міндетті болады.
Екінші өзгеріске ұсынылған 56-баптың 1-тармағының 3-тармақшасы.
Анығы – тармақша толықтырылды.
Бұған дейін 56-баптың 1-тармағының 3-тармақшасы арқылы Парламент мәжілісі "Республика Президентінің кезекті сайлауын хабарлауға" міндетті болса, енді бұған "Жоғары аудиторлық палата төрағасының есебін жылына екі рет тыңдау" міндеті қоса жүктелді.
Аталған заңға ұсынылып отырған екі өзгерту де Мәжілістің халық талабына, "Халық үніне құлақ асатын мемлекет" тұжырымдамасына бір табан жақындай түсетінін көрсетеді.
Сонымен, елдегі ең жоғарғы саяси институттың ерекше міндеттерін айқындайтын 56-бапқа тағы қандай өзгертулер енгізілгенін төменнен оқып көріңіз.
Айта кетейік, Конституциялық реформаға ұсынылған Ата заңымыздың жаңа нұсқасы жақында жарияланды.
Ал ескі нұсқасы Ақорданың ресми сайтында жарияланған қазіргі кездегі қолданыстағы Конституциядан алынды.
Жаңа нұсқада: 56-баптың 1-тармағында:
1) тармақшадағы "және осы жобаларды қарау" деген сөздер алып тасталсын,
Ескі нұсқада: 56-баптың 1-тармағының 1-тармақшасы
1) Парламентке енгізілген конституциялық заңдар мен заңдардың жобаларын қарауға қабылдау және осы жобаларды қарау,
Жаңа нұсқада: 56-баптың 1-тармағында:
2) мынадай мазмұндағы 3-1) тармақшамен толықтырылсын:
"3-1) Жоғары аудиторлық палата төрағасының есебін жылына екі рет тыңдау,".
Ескі нұсқада: 56-баптың 1-тармағының 3-тармақшасы
3) Республика Президентінің кезекті сайлауын хабарлау,
Естеріңізге сала кетейік, Конституциялық реформада өзгертілген баптар: 4-бап, 6-бап, 15-бап, 23-бап, 24-бап, 42-бап, 43-бап, 44-бап, 46-бап, 47-бап, 50-бап, 51-бап, 52-бап, 53-бап, 54-бап, 55-бап.
Шымкентте республикалық референдум өткізуге байланысты тексеру сервисі іске қосылды
Авторы: Ғани Қалмаханов
Шымкентте республикалық референдум өткізуге байланысты тексеру сервисі іске қосылды.
Дауыс беру құқығына ие азаматтар енді сол арқылы өздерінің тізімде бар-жоғын алдын ала анықтай алады.
Сондай-ақ шаһарда мүмкіндігі шектеулі азаматтардың дауыс беру учаскелеріне келуіне барынша қолайлы жағдай жасалып жатыр.
Оларды жеткізу, үйіне апарып салу үшін 55 инва-такси жұмыс істейді.
Құлағы естімейтін, көзі көрмейтін азаматтар үшін кабиналар арнайы құралдармен жабдықталды.
Бүгін Шымкенттегі дауыс беру учаскелерінің мүшелері республикалық референдумды ұйымдастыру мен өткізуге байланысты семинар-кеңесте ақпарат құралдарын тіркеу, учаскелерде заң талаптарының сақталуын қамтамасыз ету, дауыс берушілерді ақпараттандыру жайы да пысықталды.
Қазір аймақта 317 референдум комиссиясы жұмыс істеп тұр.
Мұхтар Ерман, Орталық референдум комиссиясының хатшысы:
Техника жағынан, ақпарат жағынан біздің учаскелік комиссияның мүшлері оқудан өтті.
Біразы сертификат алды.
Негізгі мәселе сайлаушылардың тізімін дұрыстап қарау керек біздің әріптестер.
Қосымша ақпараттық материалдар жіберудеміз.
Оларды кеңінен тарату керек.
ШЫМКЕНТТЕ ОРТАЛЫҚ РЕФЕРЕНДУМ КОМИССИЯСЫ ТӨРАҒАСЫНЫҢ ҚАТЫСУЫМЕН СЕМИНАР-КЕҢЕС ӨТТІ
Бүгін Шымкент қаласындағы Мұхтар Әуезов атындағы Оңтүстік Қазақстан Университетінде Қазақстан Республикасы Орталық референдум комиссиясының төрағасы Нұрлан Әбдіровтің төрағалығымен республикалық референдумды әзірлеу мен өткізу туралы семинар-кеңес өтті, деп хабарлайды қала әкімдігінің баспасөз қызметіне сілтеме жасаған didarbek.kz ақпараттық агенттігі.
Оған Шымкент қалалық аумақтық сайлау комиссиялары мен жергілікті атқарушы орган өкілдері қатысты.
— Референдум – бұл тікелей демократияның маңызды институты және халықтың тікелей заң шығаруын білдіреді.
Бұл — мемлекет және әрбір жекелеген азамат үшін аса маңызды шешімдер қабылдауға жұртшылықтың қатысуының бір тәсілі, — деді Нұрлан Мәжитұлы.
Нұрлан Мәжитұлы Әбдіровтың айтуынша, референдумды әзірлеу мен өткізуді референдум комиссиялары жүзеге асырады.
Орталық референдум комиссиясы Республикалық референдумды әзірлеу мен өткізу жөніндегі негізгі іс-шаралардың күнтізбелік жоспарын бекіткен.
Бүгінде маңызды шараны әзірлеу жұмыстары Қазақстан Республикасының заңдарына және күнтізбелік жоспарға сәйкес жүргізіліп жатыр.
Семинар-кеңес барысында Қазақстан Республикасы Орталық референдум комиссиясының хатшысы Мұхтар Ерман, Шымкент қаласы әкімінің орынбасары Ерғали Білісбеков, Шымкент қалалық референдум комиссиясының төрағасы Қайырбек Құнанбаев және өзгелер сөз сөйлеп, дайындық жұмыстары туралы баяндады.
Айта кетейік, Шымкент қаласында 317 референдум комиссиясы жұмыс істейді.
Оның 1-еуі қалалық-аумақтық, 4-еуі аудандық-аумақтық және қалған 312-сі учаскелік референдум комиссиялары.
Шымкент қаласында республикалық референдум өткізуге байланысты тексеру сервисі істейді.
Дауыс беру құқығына ие азаматтар енді сол арқылы өздерінің тізімде бар-жоғын алдын ала анықтай алады.
Сондай-ақ шаһарда мүмкіндігі шектеулі азаматтардың дауыс беру учаскелеріне келуіне барынша қолайлы жағдай жасалып жатыр.
Оларды жеткізу, үйіне апарып салу үшін 55 инва-такси жұмыс істейді.
5 маусымда өтетін референдумда шетелдегі Қазақстан азаматтары да дауыс бере алады
Авторы: Индира Бегайдар
5 маусымда өтетін референдумда шетелдегі Қазақстан азаматтары да дауыс бере алады.
Ол үшін 51 сайлау учаскесі құрылған.
Ресейдің бес қаласындағы сайлау учаскелерінде қазір дайындық жүріп жатыр.
Руслан Шаймағанбетов, Қазақстанның Ресей Федерациясындағы елшілігінің екінші хатшысы:
Қазақстан республикасының 18 жасқа толған азаматтары Мәскеу қаласында орналасқан елшілікте, сонымен қатар Ресейдің төрт қаласында орналасқан бас консулдықтарында дауыс бере алады.
Сайлау учаскесі таңғы сағат 07.00-ден кешкі сағат 20.00 ге дейін жұмыс істейтін болады.
Мәскеу бойынша шамамен 1300 адам келеді деп жоспарлап отырмыз.
Бірақ ол сан өзгеруі мүмкін.
Кәсіпкерлер конституциялық өзгерістерді қолдайды
Күні: 24 Мамыр, 2022
"Атамекен" Ұлттық кәсіпкерлер палатасы алаңында Конституцияға ұсынылған түзетулерді түсіндіру бойынша кездесу өтті.
Еліміздің Ата Заңына түзетулерді офлайн және онлайн режимде талқылауға 400-ге жуық адам жиналды: 17 өңірлік кеңестің өкілдері, кәсіпкерлер, сондай-ақ басқарма мүшелері, "Атамекен" ҰКП де­партаменттерінің директорлары, өңірлік палаталардың директорлары және олардың орынбасарлары қатысты.
Жиын барысында Қоғамдық кеңестің мүшелері, Нұр-Сұлтан қа­ла­сының қаржы және бюджет жөніндегі комиссиясының төрағасы Бауыржан Смайылов пен BI Group директорлар кеңесінің мүшесі Бауыржан Исабаев өз пікірлерімен бөлісті.
"Мемлекет басшысы өзінің Қазақстан халқына Жолдауында елімізді жаңғыртудың ауқымды бағдарламасын­ ұсынды.
­Референдум 2022 жылғы 5 маусымда өтеді.
Осыған байланысты экономикалық және сая­си реформалар бағытында биз­несті дамытудың жаңа перспективаларын талқылаудың кезі келді", деді "Атамекен" ҰКП басқарма төрағасының орынбасары Ербол Өстеміров.
Шақырылған сарапшылар жал­пы­халықтық дауыс беруге шы­ға­рылатын Конституцияға ен­гі­зі­летін негізгі өзгерістер тура­лы айтты.
Жалпы түзетулер 12 не­гізгі блокты қарастырады.
Бірін­ші блок Президенттің лауазы­мына байланысты шектеуге қатысты.
"Бірінші кезекте Президенттің жақын туыстары үшін квази­мем­ле­кеттік секторда саяси және басшылық қызметтерді атқаруға шек­теу қойылады.
Сондай-ақ Мемлекет басшысының өз өкілеттігін жүзеге асыру кезеңінде саяси партияда болуына шектеу қойылды", деді Бауыржан Смайылов.
Сонымен қатар Президенттің өңір әкімдері актілерінің күшін жою және тоқтата тұру, аудан, об­лыстық және аудандық маңызы бар қалалардың, ауылдық округ­тер­дің әкімдерін қызметтен босату құқығын алып тастау ұсынылды.
Тағы бір түзету тұңғыш Президент мәртебесіне байланысты барлық норманы алып тастауды көздейді.
Алматы қаласы өңірлік кеңесінің төрағасы Максим Барышев өзгерістер елдегі бизнес ахуалды жақсартуға ықпал ететінін атап өтті.
"Парламенттің рөлі мен мәртебесіне қатысты маңызды өзгеріске назар аудартқым келеді.
Мен бухгалтерлік есеп саласында кәсіпкерлікпен айналысамын.
Біз салық заңнамасына енгізіліп жатқан өзгерістер ауқымын көріп отырмыз.
2020 жылдың өзінде 406 түзету жасалған.
Парламент рөлін өзгерту бойынша жоспарланған жаңашылдықта заң актілеріне көз­қа­рас басқа болып, сапа артып, заң­нама жиі өзгеріске ұшырамайды деп ойлаймын", деді М.Барышев.
Маңызды ұсыныстардың бірі – Конс­титуциялық сот, Жоғарғы сот өкілдері мен судьялар, сондай-ақ басқа да судьялар, Ор­талық сайлау комиссиясы, Жоғары аудиторлық палатаның төрағасы мен мүшелеріне саяси партияларға, кәсіподақтарда мүше болу, қандай да бір партияны қолдап сөз сөйлеуге тыйым салу.
Ұсынылған өзгерістер отандық кәсіпкерлер арасында қызу қолдау тапты.
Өңірлердің өкілдері ұсынылған тәсілдердің өзектілігін атап өтті.
Сондай-ақ бастамаларды кейіннен тиімді іске асыруға өз ұсыныстарын жеткізді.
ҰКП кәсіпкерлер арасында Конституцияға ұсынылған түзе­ту­лер туралы түсіндіру жұмыстарын жалғастырады.
Алдағы уақытта елордалық компаниялардың еңбек ұжымдарымен бірқатар кездесу жоспарланған.
Референдум-2022: М.Жұмабаев ауданындағы түсіндіру жұмыстары
Күні: 22:23 24 мамыр 2022
Авторы: Данаш Хамзина
Референдум бойынша үгіт-насихат жұмыстары аудандарда да қарқынды жүргізіліп жатыр.
Облыстық мәслихат депутаттары елді мекендерге шығып, тұрғындармен кездесуде.
Сондай жиындардың бірі М.Жұмабаев ауданында ұйымдастырылды.
Халық қалаулылары қос бірдей мектеп ұжымымен және ауылшаруашылығы саласының қызметкерлерімен жүздесті.
БІРЖАН ЖАЛҒАСБАЕВ , облыстық мәслихат депутаты:
Халық белсенді, халық түсінеді ең бастысы.
Өйткені, бұл өзгерістерде халықпен байланысты дүниелер көп.
Әкімдерді болсын, депутаттарды сайлау мәселесі болсын.
Сот саласындағы әділдік, әділетсіздік болсын, осы жерлердің барлығы халықпен байланысты.
Бүкіл жерде халықтың пікірі, халықтың көзқарасы деген сөз алдыға тартылып отырады.
Соны оқып-көрген тұрғындар, өздерінің қоғамдағы орны бар екендігін біледі деп ойлаймын.
Яғни, мемлекет басшысы айтқандай, маңызды құжат халықтың мұң-мұқтажын ескере отырып дайындалған.
Енді олар қалаған депутаттарын сайлап қана қоймай, жұмысына көңілі толмаса, оны алмастыруға да құқылы болмақ.
Әкімдердің жұмысына қатысты да өзгерістер бар.
ТӨЛЕГЕН ӘБІЛМӘЖІНОВ , М.Жұмабаев ауданының мәслихат хатшысы:
Ауыл, аудан әкімдерін жергілікті мәслихаттардың, яғни халықтың сайлауы мүмкін болады.
Халық өзі таңдаса, ондай адамдар сенімді, жақсы жұмыс жасайды.
Осы ретте әр азаматтың даусы маңызды.
Маусымның 5-інде өтетін референдумға бір кісідей ат салысып, елдің жарқын келешегі үшін дауыс беру қажет дейді халық қалаулылары.
Орталық референдум комиссиясы дауыс беру науқанына дайындықты пысықтады
Орталық референдум комиссиясының төрағасы аймақтарды аралап, дауыс беру науқанына дайындықты пысықтап жүр, деп хабарлайды "Хабар 24".
Шымкентке жұмыс сапарымен барған Нұрлан Әбдіров қалалық комиссия мүшелерімен кездесіп, төрт бірдей дауыс беру учаскесін көрді.
Маңызды іс-шараны ұйымдастыру, өткізу мәселелерін талқылады.
Шымкентте 2 мың 705 дауыс беру учаскесі бар.
Ал мүмкіндігі шектеулі жандарды тасымалдау үшін 55 инватакси әзірленді.
Тұрғындардың сұрақтары мен өз учаскесі жайлы ақпаратты call-орталығынан толық білуге болады.
Жалпы бүгінгі таңда Шымкент қаласы үлкен саяси референдумды өткізуге 80% дайын.
Мұхтар Ерман, ҚР Орталық референдум комиссиясының хатшысы: 
Негізгі мәселе сайлаушылардың тізімін тағы дұрыстап қарау керек біздің әріптестер.
Бұл жұмысты да қазір қарқынды істеп жатыр.
Негізі менің айтатыным дәл қазір дайындық көрініп тұр.
Партия өкілдері референдум маңызын түсіндірді
Күні: 21:52, 24 мамыр 2022
"Аманат" партиясының өкілдері өңірдегі ең ірі кәсіпорын қызметкерлерімен кездесті.
Мақсат - алдағы референдумның маңызын түсіндіру.
Еліміз Тәуелсіздік тарихындағы тағы бір маңызды кезеңнің алдында тұр.
Бұл шара барша халық қатыса отырып жаңа Қазақстанды құрудың негізі деп атап өтті партиялықтар.
Ол үшін республиканың басты құжаты, Конституцияға өзгерістер енгізу керек.
Жиын барысында қай баптың қалай өзгеретіні жөнінде, оның халыққа қалай әсер ететіндігі жайлы да кеңінен айтылды.
Жаңа ел құру үшін жаңа заңдар қажет.
Әлібетте ол заңдар өркениет қағидаларын негізге ала отырып, ең алдымен адам құқығын қорғауы қажет.
Раушан Даумова, облыстық мәслихаттың депутаты:
Жаңа Конституцияны қабылдау үшін еліміздегі әр азаматтың даусы маңызды.
Бүгін біз кәсіпорын жұмысшылармен кездесу барысында алдағы тарихи кезеңнің маңызы жайлы егжей-тегжейлі ой өрбіттік.
Сондықтан, баршаңызды жарқын болашағымыз үшін 5-маусым күні өтетін референдумда дауыс беруге шақырамын.
Нұржан Сейтен, кәсіпорын қызметкері:
Қазіргі уақытта кәсіпорын жастары референдум кезінде өзгеріске енетін Конституцияның баптарымен танысып жатырмыз.
Біз референдумды қолдаймыз.
5-маусым күні өзіміздің сайлау учаскемізге келіп, жаңа Қазақстанды бірге қарсы аламыз.
Eлордалық дәрігерлер республикалық референдум өткізуді талқылады
Күні: 24 мамыр, 21:25
Елордада қалалық клиникалар басшылары мен бейінді басқарма басшылығының қатысуымен жиналыс өтті, оның басты тақырыбы алдағы республикалық референдум болды, деп хабарлайды Нұр-Сұлтан әкімдігінің ресми сайты, деп хабарлайды Деловой Қазақстан.
Әкімдікте қалалық клиникалар директорларымен бірге еліміздің басты құжатына өзгерістер мен толықтырулар енгізу жөніндегі референдумның рөлі талқыланды.
Елордалық қоғамдық денсаулық сақтау басқармасының басшысы Тимур Мұратов Конституциялық реформаның негізгі бағыттарына тоқталды.
Бұл шын мәнінде жаңа Қазақстанның қалыптасуындағы басты саяси оқиға.
Мемлекет басшысы Қасым-Жомарт Тоқаевтың референдум өткізу туралы шешімі елдің саяси өмірінде ғана емес, қоғамдық өмірінде де маңызды болып табылады.
Референдум біздің азаматтық ұстанымымызды нығайтуға мүмкіндік береді және елдегі қоғамдық-саяси жағдайға жағымды әсер етеді.
"Медициналық қоғамдастықты алдағы саяси өзгерістер мәселесінде шетте қалмауға және өз дауысын беруге шақырамын", - деді ол.
Естеріңізге сала кетейік, 5 маусымда Қазақстанда Конституцияға түзетулер бойынша референдум өтеді.
Оны өткізу кезеңінде барлық сайлау учаскелері құрамында медицина қызметкерлері бар медициналық пунктермен жарақтандырылатын болады.
Осы күні қала бойынша барлығы 247 ашық учаске жұмысын бастайды.
Жұмыс жиналысында конституциялық реформаларды талқылаудан басқа, денсаулық сақтау жүйесіндегі ағымдағы мәселелерді талқылады, қаланың медициналық ұйымдарының, соның ішінде жеке меншік ұйымдардың жұмысының негізгі бағыттарына тоқталды.
COVID-19-ға қарсы вакцинация мәселесіне ерекше назар аударылды.
Бұған дейін Денсаулық сақтау министрлігі коронавирустың жаңа штамдарының айналымы туралы айтқан болатын.
Қала тұрғындарын вакцинациялауға және денсаулығына жауапкершілікпен қарауға шақырады.
Бүгінгі күні қала бойынша 500 мыңға жуық тұрғын иммундаудың толық курсынан өтті, шамамен 128 мың адам қайта вакцинацияланды.
Орталық референдум комиссиясы дауыс беру науқанына дайындықты пысықтауда
Күні: Сейсенбі, 24 Мамыр 2022 20:53
Орталық референдум комиссиясы аймақтарды аралап, дауыс беру науқанына дайындықты пысықтап жүр.
Олар Шымкенттегі төрт бірдей дауыс беру учаскесін аралап, қалалық комиссия мүшелерімен кездесу өткізді.
Шаһарда 2705 дауыс беру учаскесі бар.
Мүмкіндігі шектеулі жандарды тасымалдау үшін 55 инватакси әзірленген.
Кез келген азамат өз учаскесіне қатысты ақпаратты CALL-орталығынан біле алады.
Мұхтар Ерман, ҚР Орталық референдум комиссиясының хатшысы:
- Сайлаушылардың тізімін тағы дұрыстап қарау керек.
Комиссия жұмысын қарқынды істеп жатыр.
Дайындық көрініп тұр.
Референдум кезінде онлайн дауыс беру қарастырылмаған
Бірақ бұл мәселе бойынша ҚР Цифрлық даму, инновациялар және аэроғарыш өнеркәсібі министрлігі алдағы уақытта Орталық сайлау комиссиясына ұсыныс жасамақ.
"Референдум 2-3 жыл бұрын жоспарланған жоқ.
Референдумды цифрлық түрде өткізу үшін технология жалпы дайын.
Нақтыласам, жарты немесе 1 жыл уақыт берсе, дайындауға болады.
Бірақ заңдылығын, ақпараттың қауіпсіздігін де ескеруіміз керек.
Дауыс беру қалай өтті?
"Базада өзі отыр ма, басқа біреу дауыс берді ме?" деген сұрақтар туындайды.
Келешекте қолға алу үшін Орталық сайлау комиссиясына біз ұсыныс жасаймыз, бірге талқылаймыз", - деді Цифрлық даму, инновациялар және аэроғарыш өнеркәсібі министрі Бағдат Мусин ақтөбеліктермен кездесуінде.
"Жас Бақылаушы" өкілдері: Біз жастарды қатарымызға шақырамыз.
Автор: Қазтай Жанерке Жандосқызы
5 маусым күні елімізде референдум өтеді.
Конституцияны өзгертуге бағытталған референдум араға 27 жыл салып, екінші мәрте ұйымдастырылуда.
Референдумға қатысты қоғам өз ойын білдіруде.
Дауыс беруге барамын дейтіндер мен дауыс беруді жөн санамайтындар әлеуметтік желіде өз пікірін жазып, қызу талқы жасауда.
Кез келген сайлаудың тағы бір ажырамас бөлігі, ол бақылаушылар екенін сөзсіз.
Бақылаушысыз өткен сайлауды заңды, әділетті әрі шынайы деп айтуға болмайды.
Референдумға байланысты ел бойынша бақылаушылық атқаратын ұйымдар мен бастамашыл топтардың саны артуда.
Солардың бірі саясатанушы Асхат Қасенғали мен журналист Нұргелді Әбдіғаниұлы Алматы қаласында "Жас бақылаушы" жобасына арналған конференция өткізді.
"Жас бақылаушы" - алда келе жатқан Конституцияны өзгертуге байланысты жалпыхалықтық референдум кезінде қызмет ететін тәуелсіз бақылаушыларды даярлауға арналған жоба.
Бұған дейін, бастамашыл топ жоба туралы идеяны өздерінің Facebook парақшасында жариялаған болатын.
5 маусымда өтетін референдумда Ата Заңның 33 бабына енгізілген өзгеріс халықтың таңдауына түседі.
Өздеріңізге таныс, еліміздегі 2019 жылғы Президент сайлауы кезінде сайлау учаскелеріндегі заң бұзушылықтарға жол бермейтін тәуелсіз бақылаушылар топтары пайда болды.
Бұл оң үрдістердің бірі болып саналады.
"Жас бақылаушы" да сол оң үрдістің жалғасы болып саналады.
Асхат Қасенғали:
- Бұл жобаны бастаған себебіміз, жастарды саяси науқандағы бақылаушылыққа тарту.
Еліміздің жас азаматтары мен азаматшалары саяси науқан процесінің қалай өтетінін көрсін, ең бастысы-референдумның әділетті өтуіне үлесін қоссын деген ниетпен жобаны "Жас бақылаушы" деп атадық.
Қазіргі таңда жобаны жүзеге асыру қарқынды жүргізіліп келеді.
Тоқсанға жуық жасты жобамыздың аясында оқытып шығардық.
Әлі де оқытамыз.
Бізде 5 маусымға дейін уақыт бар.
Сондықтан біздің қатарымызға келіп қосылып, бақылаушылыққа өзінің үлесін тигізуге ниеттеніп отырған жастар болса біздің есігіміз ашық.
Қуана-қуана қарсы аламыз.
Бізге сенім білдірмей жатқан азаматтар болса, келіп көріңіздер дегім келеді.
Сіздерді де қабылдауға дайынбыз.
Алайда бір нәрсені ескеру керек.
Бізде қаржылық қамтамасыз ету мәселесі шешілмеген.
Осы уақытқа дейін құр қол отырмай, әріптесім Нұргелді және идеямызды қолдаушы достарымыз кәсіпкерлерге, компанияларға демеушілік беруге қатысты хат жаздық.
Шынын айту керек, барлық хаттарға жауап келмеді.
Кейбір хаттарға келген жауаптарда сәттілік тілегендер болды.
Бірақ нақты қаржылық қолдау көрсете алмайтындарын жеткізді.
Қаржылық қамтамасыз ету мәселесінде осындай қиындықтар туындап тұр.
Сондықтан бақылаушыға қандай да бір қаржы төлейміз деп айта алмаймыз.
Түсінеміз, капиталистік заманда адам алтын уақытын бөліп қызмет еткен соң, оның еңбегіне сай жалақысы берілуі керек деп ойлаймын.
Бұл нарықтық қоғамдағы дұрыс түсінік.
Алайда біз қаржы мәселесін шеше алмағандықтан, бақылаушыға қаражат бере алмайтынымызды нақты айтамыз.
Бізде ондай мүмкіндік әзірге болмай тұр.
Бірақ сіздерге ерекше есте қаларлық күн мен мемлекеттік маңызы бар саяси науқанға қатысу мүмкіндігін сыйлай аламыз деп анық айта аламын.
Кейбіріңіз көнесіздер, кейбіріңіз көнбейсіздер.
Бұл әркімнің өз құқығы.
Келіспейтін жастарға да алғысымыз шексіз.
Себебі, осы жобаға қызығып, келіп, әр нәрсені детальді түрде анықтап сұрап жатқандарына дән ризамыз.
Нұргелді Әбдіғаниұлы:
- Жоба аясында нақты қанша бақылаушы дайындап шығатынымыз әзірге белгісіз.
Бұл бізге "Бақылаушы болам", деп талаптанып келген жастардың санына байланысты болмақ.
Әрі орталық сайлау комиссиясымен де жұмыс істеу маңызды.
Өздеріңіз білесіздер, осы уақытқа дейін өткен сайлаулардың бәрі әділетті деп айта алмаймыз.
Сондықтан алдағы референдумға халық сеніңкіремейді.
Бұл түсінікті жағдай.
Өз тарапымыздан да сенімсіздік бар.
Осы көңілдегі күдікті сейілтуді қолға алып, дауыс беру барысында заң бұзушылықтар мен айла-шарғыларға жол берілмеу үшін біз жастарды бақылаушылыққа тартып отырмыз.
Қазір 90 бақылаушы даярлықтан өтті.
Тағы да қатарымызға келем деушілер болса, құба-құп болар еді.
Сондықтан қатарымызға қосылам деушілер болса немесе референдум күні бақылаушылардың жол-пұлын, тамақ пен суын қамтамасыз етем деуші демеушілер болса біздің есігіміз әрдайым ашық.
Ешқандай демеушілік болмаған күннің өзінде біз қолға алған жобамызды іске асыруға мүдделіміз.
Жобаның қамтитын аумағы – Алматы қаласы, әсіресе орталық аудандар.
Мүмкіндігімізге қарай Алмалы, Бостандық, Әуезов, Медеу сияқты аудандарды көздеп отырмыз.
Орталық аудандарда ақпарат тарату жақсы жолға қойылған.
БАҚ өкілдері, сайттар, телевидение өкілдері учаскелерге келіп сұхбаттар алса, сюжет түсірсе, біз өзіміздің атқарып жатқан жұмысымыз туралы айтсақ, ол да бір үлкен жетістік болар еді.
Ал, жобаны болашағына келсек, келешекте жалғасын табады не болмаса бір реттік қана жоба деп кесіп айта алмаймыз.
Барлығы істің барысына, жастардың белсенділігіне, референдум нәтижесіне, Орталық сайлау комиссиясының көзқарасына байланысты болмақ.
Егер бастама ойдағыдай өтіп жатса, неге алдағы Парламент сайлауына, Президент сайлауына қатысып көрмеске?
Елімізде үлкен өзгерістер болып жатыр.
Сондықтан бақылаушыларды осындай маңызды істерге қатыстырып көрсек деген ниетіміз бар.
РЕФЕРЕНДУМ: Атырауда республикалық штаб отырысы өтті
Автор: Амандық САҒЫНТАЙҰЛЫ
БҮГІН АТЫРАУ ҚАЛАСЫНДАҒЫ САЛТАНАТ САРАЙЫНДА 5 МАУСЫМДА ӨТЕТІН РЕСПУБЛИКАЛЫҚ РЕФЕРЕНДУМДЫ ҚОҒАМДЫҚ ҚОЛДАУ РЕСПУБЛИКАЛЫҚ ШТАБЫНЫҢ ӨҢІРАРАЛЫҚ ОТЫРЫСЫ ӨТТІ.
ОҒАН АТЫРАУ, АҚТӨБЕ, БАТЫС ҚАЗАҚСТАН, МАҢҒЫСТАУ ОБЛЫСТАРЫНАН МӘСЛИХАТ ХАТШЫЛАРЫ МЕН АРДАГЕРЛЕР КЕҢЕСІ, РЕФЕРЕНДУМДЫ ҚОЛДАУ ЖӨНІНДЕГІ ШТАБ ТӨРАҒАЛАРЫ ЖӘНЕ ҚОҒАМДЫҚ КЕҢЕС МҮШЕЛЕРІ ҚАТЫСТЫ.
Жиынды референдумды қолдау жөніндегі республикалық штаб төрағасы Төлеубек Мұқашев жүргізіп отырды.
Конституциялық референдум өткізуге аз уақыт қалды.
Ел тарихындағы елеулі оқиғаға бей-жай қарамай, белсенді қатысу әрбір азаматтың борышы.
Себебі ол бүгінгі Қазақстанның ғана емес, болашақтың тағдырына тікелей әсер ететін маңызды сәт.
Мемлекет басшысының бүкілхалықтық референдумды өткізуге қатысты бастамасын қолдау мақсатында еліміздің мәслихаттары бірлестігінің ұсыныстарымен Республикалық қоғам штабы құрылған болатын.
Сол штаб өкілдері бүгінде еліміздің түкпір-түкпірінде референдум өткізуге байланысты түсіндіру жұмыстарын жүргізіп жатыр.
Мақсат – референдумның маңызы мен мәнін бүкіл бұқара халыққа барынша сауатты түрде жеткізу, халықты кеңінен ақпараттандыру.
Қасым-Жомарт Тоқаев Президент болып сайланғанда сайлауалды бағдарламасында негізгі 3 мәселені көтерген болатын.
Біріншісі, халықтың әл-ауқатын көтеру, Екінші, әділеттілік.
Үшінші, мемлекетіміздің дамуы.
Қазіргі күні болып жатқан барлық реформа Президентіміздің сайлауалды бағдарламасының логикалық жалғасы деп қарастыру керек.
Президент ұсынған Конституциялық реформа елдің әлеуметтік-экономикалық және саяси дамуының жаңа сатысына, жаңа кезеңіне аяқ басқалы тұрғанын көрсетеді.
Әлемдегі дамыған озық мемлекеттердің саяси жүйесі – демократиялық жүйе екенін айтты.
Себебі демократиялық жүйе экономикалық бостандыққа жол ашады.
Егер біз әлемдік бәсекеге қабілетті дамыған елдерден артта қалғымыз келмесе, онда демократиялық жүйеге көшуіміз керек.
Алдағы Конституциялық реформа туралы бүкіл халықтық референдум мемлекеттің болашағына әсер ететін аса маңызды күн деп ойлаймын.
Бұл түзетулер саяси жүйені қайта құру үшін көптен күткен шараларды қамтып, қоғамның мемлекетпен өзара іс-қимылы форматтарын жаңартуға деген сұранысын көрсетеді.
Конституциялық реформаның ережелері әртүрлі қоғамдық күштердің, сарапшылар мен азаматтық белсенділердің бастамаларына негізделгені маңызды, – деді Т.Төлеуұлы.
Осыдан кейін республикалық "Ардагерлер ұйымы" қоғамдық бірлестігінің төрағасы Бақтықожа Ізмұхамбетов сөз алды.
Оның сөзінше, "Ардагерлер ұйымы" республикалық қоғамдық бірлестік жанынан жалпыұлттық референдум өткізуді қолдау жөніндегі штаб құрылған.
Оның жұмысы екі бағытта жүргізіліп жатыр.
Бірінші, Конституцияға енгізілетін өзгерістердің мән-мағынасын түсіндіру.
Екінші бағыт референдумға белсенді түрде қатысу мәселесін қамтиды.
Содан соң Атырау облысы бойынша референдумды қолдау жөніндегі штаб төрайымы Гүлзада Шакуликова баяндама жасады.
Ол 6 мамырдан бастап белсенді түрде өңір тұрғындарына Ата Заңға енгізілетін жаңа өзгерістер бойынша ақпараттық-насихаттық жұмыстар жүргізіліп келе жатқанын атап өтті.
Өңірлік штаб құрамына 25 адам тіркелген.
Олар – облысқа белгілі қоғам белсенділері, зиялы қауым өкілдері, саясаттанушылар, үкіметтік емес ұйым өкілдері, журналистер мен танымал блогерлер.
Референдумды қолдау бағытында аймақта барлығы 182 іс-шара жоспарланса, соның бүгінге дейін 130-ы өткізілді.
Атап айтқанда, жеті ауданда 50 кездесу ұйымдастырылды.
Сондай-ақ, "Атырау-Жарық", "ИнтергазЦентральная Азия", "Қазақтелеком" филиалы, "Атырау-Ақпарат", "Ембімұнайгаз", "Атырау мұнай өңдеу зауыты, "ҚайнарМұнайГаз" және басқа да компания ұжымдарымен түсіндіру жұмыстары жүргізілді.
Сол сияқты, референдум маңыздылығы жөнінде еліміздің Парламент Мәжілісінің депутаттарының қатысуымен алыс елдімекен тұрғындарына да ақпараттық шаралар өткізілді.
Бұдан бөлек, Атырау политехникалық колледжі, "APEC Petrotechnic", ХДосмұхамедов атындағы Атырау университеті, С.
Өтебаев атындағы Атырау мұнай және газ университетінде білім алып жатқан жастармен де кездесулер өтті.
Ардагерлер мен ақсақалдар кеңесі, "Атырау облысы бойынша Қазақстанның іскер әйелдер қауымдастығы" мүшелерінің қатысуымен жиындар өткізілді.
Конституцияға енгізілетін өзгерістер бойынша "FunTime" атты жастар арасында пікірсайыс ұйымдастырылды.
Штаб мүшелерінің қатысуымен жергілікті бұқаралық ақпарат құралдары арқылы үгіт-насихат жұмыстары жүргізілді.
Жастар арасында #менреферендумғақатысамын атты челлендж бастау алды.
Әлеуметтік желіде жүздеген жазбалар жарияланды.
Сонымен қатар, халық көп шоғырланған қоғамдық көлік, сауда орындарында дыбыстық хабарландырулар таратылуда.
Мәдени-көпшілік спорттық шаралар өтіп жатыр.
Сайып келгенде, халықтың референудм өткізуге деген оң көзқарасын байқауға болады.
Азаматтардың саяси сауаттылығы мен белсенділігі артқаны анық көрініп тұр.
Әлеуметтік желіде позитивті жазбалар көптеп кездеседі.
Аталған шаралар құр өткізіліп қана қоймай, халық тарыпынан айтылған нақты ұсыныс-пікірлер жинақталып, талдау жасалды, - деді Г.
Тәңірбергенқызы.
Кездесуде арнайы келген Ақтөбе, Батыс Қазақстан, Маңғыстау облысының референдумды қоғамдық қолдау штабтарының төрағалары Сұлтанбек Ташкенбай, Табылғали Сапаров сөз алып, халықтың референдумға келіп, өз таңдауларын жасауға жан-жақты ақпараттық-түсіндіру жұмыстары жүргізілгенін айтып өтті.
Ал, Махамбет аудандық мәслихат хатшысы Қайыржан Мәжиев пен ауыл шаруашылығы ғылымдарының докторы Бақтыбек Таубаев бұл референдум азаматтардың мемлекеттік басқаруға араласып, белсенді қатысуын көздейтін маңызды шара екенін айтты.
Сондай-ақ, Жылыой аудандық референдумды қоғамдық қолдау штабының төрағасы Шынаргүл Темірбаева ауданда бүгінге дейін 2050 адамға түсінік жұмыстары жүргізіліп, нақты 50-ге жуық ұсыныс-пікір жолданғанын жеткізді.
Шара барысында біз Маңғыстау облысынан келген делегаттардың бірі облыстық ардагерлер кеңесінің төрағасы Серікбай Төлетовтің алдағы саяси науқанға дайындық қалай өтіп жатқанын сұрадық.
"Маңғыстауда облыстық ардагерлер кеңесінің жанынан арнайы штаб құрылды.
Оның мақсаты – референдумға қатысты барлық ақпаратты жергілікті халыққа түсінікті тілде жеткізіп, түсіндіру жұмыстарын жүргізу.
Бүгінгі өтіп жатқан шараның да маңызы зор.
Мұнда еліміздің батысында орналасқан көршілес өңірлерден делегаттар жиналған.
Осындай жауапты шараның басы-қасында жүрген ұйымдастырушыларға алғысымды айтқым келеді.
Осындай "дөңгелек үстелдер" барлық өңірде өтіп жатыр.
Қалай болғанда да, халықпен кездесіп, мұң-мұқтажын білу өте маңызды.
Сонда ғана еліміздің өсіп-өркендеуіне нақты қандай өзгерістер қажет екені белгілі бола түседі" дейді С.Құдайбергенұлы.
Көшпелі кездесу соңы өзара пікір алмасуға ұласты.
Брекзит 2.0: Ұлыбритания патшалығы жаңа Еуропалық Одақ құрмақ
Жанат Ардақ
Осыдан алты жылдай бұрын, 2016 жылғы 23 маусымда Ұлыбритания және Солтүтік Ирландия Біріккен Корольдігі референдум өткізіп, сайлаушылардың 51,9%-ының қолдауымен ЕуроОдақтан шықты.
Бұл ретте сарапшылар Britain (Британия) және exit (шығу) сөздерінің қосындысынан Brexit деген жаңа термин ойлап тапты, - деп хабарлайды Alashainasy.kz тілшісі inbusiness.kz-ке сілтеме жасап.
Енді Ұлыбритания тағы бір тосын ойынды ойлап тапқанға ұқсайды.
Патшалықтың Премьер-министрі Борис Джонсон ЕО-дан көңілі қала бастаған Украина Президенті Владимир Зеленскийге одан бөлек еуропалық ұйым құруды ұсынды.
Киев әзірге ресми ұстанымын білдірген жоқ.
Бірақ Президент кеңсесі басшысының кеңесшісі Алексей Арестович бұл идеяны "қарастыруға тұрарлық" деп бағалады.
Украинаның ЕО тірлігінен түңілетін жөні бар.
Біріншіден, қанша сұранса да, ұйымға мүшелікке қабылдайтын емес.
Ұлыбритания тәрк етіп кеткелі одақтың екі шылбыр, бір тізгіні Франция мен Германияға тиді.
Содан екеуі бүкіл одақ елдеріне өз ұстанымын таңатынды шығарды.
Мысалы, қит етсе, В.Путинге қоңырау шалатын Франция Президенті Эммануэль Макрон Мәскеу жақпен кезекті тілдесуінен кейін, биылғы 9 мамырда Украинаның Еуроодаққа мүше болуы "ұзақ, тіпті ондаған жылдарға созылатынын" мәлімдеп, украиналықтарды естен тандыра жаздады.
Француз лидері Украинаны Еуропалық одаққа жеделдетілген тәртіппен мүшелікке қабылдау мүмкін еместігін жария етті.
Егер бірауыздан қолдамаса, бірде бір ел ұйымға кіре алмайды.
Яғни, Париж Киевтің кандидатурасына вето қоятынын емексітті.
Жалпы, Венгрия, Румыния, Польша, Словакия, Словения, Балтық елдері сияқты бұрынғы социалистік лагерь елдері ЕО-ға өтініш бергеннен 10–15 жыл ішінде толыққанды мүше болыпты.
Ал Украинаға әзірге "кандидат ел" мәртебесін де бергісі келмейді.
Владимир Зеленский соған елінің лайықты екенін білдіретін "ЕО-ға мүшелікке кандидат статусын алуға арналған сауалнама-анкетаны" толық толтырып, 2022 жылғы 18 сәуірде табыстады.
Негізі, Украина лидері ЕО-ға мүше болып кіру өтінішіне ақпан айының соңында қол қойған.
Содан кейін 8 сәуірде Еурокомиссия Киевке бірнеше мың беттен тұратын сауалнаманы ұсынды: оны толтыру осы бағытта келіссөздерді іске қосу үшін қажет.
Екіншіден, одақтың тағы бір көшбасшысы Германияның Үкіметі Украинаға өзі уәде еткен қару-жарақ және әскери техника беруді түрлі сылтаумен бұғаттап келеді.
Францияның да бергені шамалы.
Бұл, Киевтің бағалауынша, Украина Қарулы күштерінің қажетті қарудан тарығып, майдан даласында қырылуына, кейінгі апталарда бірнеше қаланы тастап шығып, кері шегінуіне соқтырды.
Міне, осы тұста Лондон Киевке Еуропада жаңа халықаралық альянс құру туралы бастама ұсынып отыр.
Бұл ұсыныс украиналық және ресейлік ақпарат құралдарында және блог-өрісінде қызу пікірталас туғызды.
Жалпы, басқыншының аяусыз соққысының астында қалған осы елге әскери көмек жөнінен Британия тек АҚШ-қа ғана жол береді.
Жаңа ұйым Ресейге қарсы тұрады және ЕО-ға баламаға айналады, деп хабарлады италиялық Corriere Della Sera басылымы, өз дереккөздеріне сілтеме жасап.
"Лондон тарапы саяси, экономикалық және әскери альянстардың жаңа жүйесін – Еуропалық одаққа баламаны ұсынып отыр.
Ол Брюсселдің түсініксіз тірліктеріне, сондай-ақ Ресейдің әскери агрессиясына Германияның әрекетсіздігіне сенімсіздік білдіріп отырған елдерді жинап, біріктіретін болады", – деп жазады басылым.
Кейбір мәліметін бойынша Борис Джонсон бұл бастамасын бір айдан бері пысықтап жатыр.
Ол осы идеясы жайында Владимир Зеленскийге алғаш рет 9 сәуірде Киевке сапарлап келгенде айтыпты.
Мұны тағы бір дерек растайды.
9 мамырда Еуропарламентте өткен, Еуропаның болашағына арналған конференцияда сөз сөйлеген Франция Президенті Э.
Макрон ЕО-ға кірмеген елдерге, сондай-ақ ұйымға мүше, бірақ оның ұстанымымен келіспейтін мемлекеттерге жеке "еуропалық саяси қоғамдастық" құруды ұсынды.
Джонсонның жасампаз бастамасының шет-жағасын ол да естісе керек.
"Шынымды айтайын, Еуроодақ бәрібір қысқа мерзімді перспективада бүкіл еуропалық континентті құрылымдаудың жалғыз құралы бола алмайды.
Әрине, Украина қазірдің өзінде еуропалық отбасының мүшесі.
Бірақ оның ЕО-ға мүше болу үдерісі ұзақ жылдарға, ондаған жылдарға созылуы мүмкін.
Сондықтан еуропалық елдер жаңа еуропалық саяси қоғамдастық құрып, оған бірден Киевті, Грузияны, Молдованы қабылдай алар еді", – деп сәуегейсіді Макрон мырза.
Оның байламынша, жаңа еуропалық саяси қоғамдастыққа қатысу ол мемлекеттің ары қарай ЕО-ға мүше болатынын білдірмейді.
Сарапшылардың тұжырымдауынша, Борис Джонсон ілгерілетіп отырған жаңа Еуропалық қоғамдастыққа Украина, Грузия, Молдова сыртында, Польша, Эстония, Латвия, Литва, сонымен қатар кейінгі кезеңдерінде Түркия кіруі мүмкін.
Өйткені түріктер Еуроодаққа мүше болу туралы келіссөздерді сонау 2005 жылдың күзінде бастағанымен, әлі күнге ұйымға кіре алар емес.
Айтпақшы, Батыс Балқанның 6 елі де ЕО-ға кіруден тек дәмеленіп қана жүр: Албания, Босния мен Герцеговина, Косово, Солтүстік Македония, Сербия және Черногория енді жаңа бірлестіктен шақырту алуы мүмкін.
Жаңа тұрпатты ұйымның лидері – Ұлыбритания болады.
Еуропалық басылымдардың жазуынша, әзірге атауы да анықталмаған жаңа ұйым бірнеше міндетті іске асырады: біріншіден, ЕО өз қатарына алмай отырған еуропалық, посткеңестік республикаларға Британиямен бірге ұжымдық Еуропаның өміріне араласуға, екіншіден, ұжымдық Еуропамен саяси, экономикалық және әскери тұрғыдан тығыз ынтымақтасуға мүмкіндік береді.
Үшіншіден, жаңа ұйым оларға ЕО-ның бірлескен тоқтамынан өзгеше ұстанымды ұстануға жол ашады.
Тағы бір ерекшелігі – жаңа ұйым негізінен Мәскеуден төнетін әскери қауіп-қатерге тосқауыл қойғысы келетін мемлекеттерді біріктірмек.
Украиналық ақпарат құралдарының хабарлауынша, ресми Киев әзірге британдық бастамаға қатысты нақты ұстанымын жариялаған жоқ, дегенмен одан бас тартуға да асықпады.
Владимир Зеленский 23 маусымда өтетін еуропалық саммитті күтіп отырған көрінеді.
Сол құрылтайда ЕО-ға мүше 27 мемлекет Украинаға кандидат мәртебесін беру мәселесін талқылайды.
Сарапшылардың пікірінше, саммитте Киев қалаған шешім қабылданбауы мүмкін: ЕО елдері "Украинаның еуропалық перспективасы бар" деген ауанда бұлыңғыр мәлімдеме-декларациямен шектелуі ықтимал.
Мұндай жағдай Зеленскийді Джонсонның баламалы ұсынысына зейін қоюға итермелері сөзсіз.
Алайда ресейлік сарапшылар жаңа еуропалық қоғамдастықты ұстап тұру, тіпті Украинаға көмектесу үшін қажетті мол қаражат Лондонда жоқтығын айтады.
Франция мен Германия үстемдік еткен Еуропалық одақ кез келген кезде станогын қосып жіберіп, қалаған көлемде төл ақшасын (еуроны) басады.
Пандемия кезінде солай жасады: коронавируспен және оның салдарларымен күресуге, экономикалық көмек көрсетуге 3 триллион еуродан астам қаражат бағыттады.
Ал жаңа бірлестіктің ортақ валютасы жоқ және бола алмайды.
Британия фунтынан, Түркия лирасынан, Украина гривнасынан бас тартпас еді.
Әзірге Украина Еуроодаққа бағдарлануын жалғастыруда.
2019 жылы ақпанда, Президент Петр Порошенко тұсында Жоғарғы Рада (Парламент) арқылы өткізілген конституциялық реформа Украинаның ЕО мен НАТО-ға мүше болу бағдарын Конституцияда бекітті.
Киев таяуда арнайы делегация жасақтады, ол Еуроодақ елдерінің әрқайсысының астанасына сапарлап, ЕО саммитіне дейін әрбір мүше елді Киев кандидатурасын қолдауға көндіруге күш салады.
Сенатор Әли Бектаев студенттерге референдум маңызын түсіндірді.
Қазақстан Республикасы Парламенті Сенатының Аграрлық мәселелер, табиғатты пайдалану және ауылдық аудандарды дамыту комитетінің төрағасы Әли Бектаев Шымкент қаласындағы Өтебаев атындағы Жоғары технологиялар колледжінің оқытушыларымен және студенттерімен кездесіп, референдум маңызын талқылады, деп хабарлайды Almaty-akshamy.kz Egemen.
kz-ке сілтеме жасап.
Сенат депутаты Конституцияға енгізілетін және қазір еліміз халқының кеңінен талқылап жатқан негізгі өзгерістер туралы айтты.
"Бұл реформалар Президент Қасым-Жомарт Тоқаевтың саяси бастамаларының жалғасы, ел дамуы үшін маңызды қадам болып табылады.
Егер референдумда сайлаушылар осы өзгерістерді қолдаса, онда бізде Президент айтып отырған әділетті Қазақстанды құруға мүмкіндік пайда болады", деді сенатор.
Кездесуде сондай-ақ Сенатта өткен жастар саясаты жөніндегі парламенттік тыңдауда көтерілген негізгі мәселелер талқыланды.
Кездесуге қатысушылар орта-арнайы білім беру объектілерінің материалдық-техникалық базасын нығайту, колледж түлектерін жұмысқа орналастыру және біліктілігін арттыру мәселелері бойынша пікір алмасты.
Этнос өкілдері қолдау білдірді
"AMANAT" партиясы жанындағы референдумды қолдауға арналған республикалық қоғамдық штабтың мүшесі, ҚР Парламенті Мәжілісінің депутаты Геннадий Шиповских Жаңақорған ауданындағы сапары барысында өзге ұлт өкілдерімен кездесіп, референдумға байланысты ой пікірлерімен бөлісті.
Жиында референдумға қатысты тың ойлар айтылып, депутат Жаңа Қазақстанды бірге құруға шақырды.
Конституция кез келген мемлекеттің іргетасы.
Қазіргі қоғамда өзгерістер үлкен сұранысқа ие.
Референдум өтетін күнге дейін аз ғана уақыт қалды.
Әрбір азамат ел дамуының жаңа кезеңін қалыптастыруға қатысып, үлесін қосуға мүмкіндік туды.
Сіздерді референдумға белсене қатысады деп ойлаймын", – деді Мәжіліс депутаты Геннадий Шиповских.
Кездесуге облыстық штаб мүшесі Ж.
Ысқақ және аудандық штаб мүшелері де қатысып, сайлаушыларды конституциялық түзетулерге және Президенттің бүкілхалықтық референдум өткізу жөніндегі бастамасына қолдау білдіруге шақырды.
Нұрмағамбетов: Мажоритарлық модель біз үшін жаңалық емес
Автор: Мешіт ҒАЗИЗ
Алдағы 5 маусымда елмізде ірі саяси өзгерістерге мұрындық болатын жалпыхалықтық референдум өтетіні баршамызға белгілі.
Маңызды таңдау қарсаңында облыстық референдумды қолдау штабының белді мүшесі заң ғылымдарының кандидаты Рашид Нұрмағамбетовтің пікірін білген едік.
Президент 1995 жылғы қолданыстағы Конституцияның нормаларына ұсынған түзетулер сөзсіз тарихи маңызы бар қадам.
Осы өзгерістердің нәтижелері қазақстандықтардың саяси-құқықтық мүдделері қорғалатын болады.
Бұл өз кезегінде әрбір еліміздің азаматы үшін маңызды мемлекеттік мәселелерді шешуде өзіндік пікірлерін нығайтып, атқарушы биліктің халықпен санасуына ықпал жасайтын қадамдар, - деді ол.
Ата заңдағы жоспарланған түзетулер өзгеріс жолдарының призмасы арқылы мемлекеттік модельдің алдағы кешенді өзгеруін көруге болады.
Онда тепе-теңдікті сақтау мен тепе-теңдіктің тиімді жүйесін құру маңызды рөл атқарады.
Билік тармақтары тепе-теңдікті мемлекеттік дәрежеде Президенті қамтамасыз етеді.
Ал, республикалық және өңірлік деңгейлерде биліктің өкілді органдарының рөлін нығайту, депутаттарды сайлаудың аралас мажоритарлық моделін енгізу әрбір азаматқа мемлекеттің, өңірінің, туған жерін дамытуға жеке үлесін қосуға мүмкіндік береді, - дейді жас ғалым Рашид Нұрмағамбетов.
Ата заңдағы өзгерістердің басым бағыттарының бірі Президенттік басқару жүйесінен алшақтап, Парламентке басымдық беру болып отыр.
Енді осы тұрғыда мажоритарлық модельге тоқталып кетсем.
Бұл бастама біз үшін жаңалық емес деп айтуға болады.
Оны біз тәжірбиде бұрын қолданып келдік.
Сондықтан ел арасында артық әңгіме туғызбай қоғам болып түсіністікпен қарауымыз керек.
Тарихқа зер салсақ еліміз 1990 жылдардың соңына дейін мажоритарлық жүйе бойынша сайлаулар өтіп келді.
Қазір әлемнің алдыңғы қатарлы өркениетті елдерде осы сайлау тәсілі бар.
Ендігі кезекте елдегі саяси партиялар барынша жетіліп, ел сеніміне толық ие болуы керек.
Бізің саяси майданымызда 7-8 ғана партияның атын естиміз.
Кейбірі тек сайлау кезінде ғана еске түсетіні жасырын емес, - дейді жас ғалым Рашид Нұрмағамбетов.
Референдум – игі бастамалардың алғашқы қадамы.
Автор: Мәжіліс төрағасы Ерлан Қошанов.
Елімізде ашық саясаттың жаңа кезеңі басталайын деп отыр.
Енді барлық саяси күштер сайлаушылардың нақты сұранысына басымдық береді.
Сонымен бірге референдум мемлекеттің жаңа мақсаттарын жүзеге асыру болып саналады.
Халық еліміздің сайлау жүйесіне сенуі керек.
Бұл – билік легитимдігінің негізі.
Сайлау саяси өміріміздегі қалыпты жағдайда айналуға тиіс.
Біз бірте-бірте осыған келе жатырмыз.
Ең бастысы – ішкі саяси тұрақтылықты сақтау.
Президентіміз өте жауапты және тез шешім қабылдайды.
Біз оған бірнеше рет куә болдық.
Біз оның ішкі саяси тұрақтылық пен ел бірлігін сақтауға бағытталған саясатын қолдаймыз.
Референдумға дайындық Бельгияда қалай жүріп жатыр?
Еліміздің конституциясына өзгерістер мен толықтырулар енгізу жөніндегі республикалық референдумды өткізуге дайындық Брюссельдегі 241 сайлау учаскесінде қызу жүріп жатыр, деп хабарлайды "Хабар 24".
Осы елде тұратын немесе уақытша жүрген отандастарымыз үшін Бельгиядағы Қазақстан елшілігі ғимаратының есігі айқара ашық.
Мұнда 5 маусымда таңғы 7-ден оқу орындарында оқитын студенттеріміз, дипломаттар мен отбасы мүшелері, сондай-ақ қызметтік немесе туристік сапармен барғандар келе алады.
Денсаулығына байланысты келе алмайтындар үшін жылжымалы жәшік әзірленген.
Оны учаскелік сайлау комиссиясының мүшелері үйге дейін апарады.
Қазіргі есеп бойынша Бельгиядағы референдумға Қазақстанның 200-ге жуық азаматы қатысуы мүмкін.
Басқа да отандастарымыз болса, біздің консулдық бөлімшеге хабарласуын сұраймыз.
Алдағы референдум туралы ақпаратты Фейсбук пен интернет-порталымыз және смс хат арқылы таратып жатырмыз.
Мемлекет басшысы қолға алған реформалар мен Конституцияға өзгерістер енгізу бастамасы азаматтарымыздың үлкен қызығушылығын тудырып отыр, сондықтан көп адам келеді деп күтеміз
деді Учаскелік сайлау комиссиясының төрағасы Тимур Сұлтанғожин.
Елдегі 10 012 сайлау учаскесі дауыс беруге дайын – Орталық сайлау комиссиясы
Бұл жөнінде ОСК хатшысы "Адами өлшем жөніндегі диалог алаңында" өткен референдум тақырыбына қатысты отырыста мәлім етті, деп хабарлайды ҚР СІМ баспасөз қызметі.
Қазақстан Сыртқы істер министрлігі жанындағы "Адами өлшем жөніндегі диалог алаңы" консультативтік-кеңес органының (ККО АӨДА) кезектен тыс отырысында еліміздің қазіргі саяси күн тәртібіндегі ең ірі мәселе – 2022 жылғы 5 маусымға белгіленген ҚР Конституциясына өзгерістер мен толықтырулар енгізу туралы жалпыұлттық референдум тақырыбы қаралды.
Іс-шара ҚР СІМ Ерекше тапсырмалар жөніндегі елшісі Үсен Сүлейменнің төрағалығымен өтті.
Өзінің кіріспе сөзінде ол азаматтардың алдағы дауыс берудің зор маңыздылығын және Конституцияға ұсынылған түзетулер қабылданған жағдайда, жаңартылған Конституция негізінде қазіргі қолданыстағы басқа да заңнамалық актілерге түзетулер енгізілетінін немесе жаңа заңдар қабылданатынын атап өтті.
Референдумның мазмұны мен оған дайындық процесі жөнінде ҚР Орталық сайлау комиссиясының хатшысы Мұхтар Ерман мен ҚР Әділет министрлігінің Заңнама департаментінің директоры Назкен Жамаладин баяндама жасады.
ОСК хатшысы отырысқа қатысушыларды өз органның және 10 012 учаскелік комиссияның дауыс беруге дайындық барысымен таныстырды.
Әділет министрлігінің өкілі Конституцияға енгізілетін түзетулердің мазмұнына егжей-тегжейлі тоқталды.
Ашық және мағыналы сипаттағы талқылау аясында азаматтық сектор өкілдерінің көпшілігі ел Конституциясына түзетулер бойынша референдум өткізуді жақтады.
Сонымен қатар, ҮЕҰ-ның бір бөлігі баламалы көзқарастарды білдірді.
Іс-шара соңында Ү.Сүлеймен қатысушыларға алғысын білдіріп, биліктің барлық тармақтарының азаматтық сектормен бірге еліміздегі адам құқықтарын қорғау жүйесін одан әрі нығайту үшін белсенді бірлескен жұмысын жалғастыруға шақырды.
Бейнеконференцбайланыс режимінде өткен отырысқа ҚР Парламентінің депутаттары, ҚР Президенті жанындағы Адам құқықтары жөніндегі комиссияның хатшысы, Жоғарғы соттың, Конституциялық кеңестің, ҚР Адам құқықтары жөніндегі уәкіл кеңсесінің, мүдделі министрліктердің, адам құқықтарын қорғау саласында белсенді үкіметтік емес ұйымдардың өкілдері, сондай-ақ алаң қонақтары – Демократиялық институттар және адам құқықтары жөніндегі бюросының (ЕҚЫҰ/ДИАҚБ) Референдумды бағалау жөніндегі Тамаш Месерич басқаратын миссиясы, БҰҰ Даму бағдарламасы, ЕҚЫҰ, Еуропалық одақ, Нұр-Сұлтандағы АҚШ пен Канада елшіліктері және ЮСАИД өкілдері қатысты.
"Жас Бақылаушы" бастамашылары: Жастар тәжірибе алады.
5 маусым күні елімізде референдум өтеді.
Конституцияны өзгертуге бағытталған референдум араға 27 жыл салып, екінші мәрте ұйымдастырылуда.
Референдумға қатысты қоғам өз ойын білдіруде.
Дауыс беруге барамын дейтіндер мен дауыс беруді жөн санамайтындар әлеуметтік желіде өз пікірін жазып, қызу талқы жасауда.
Кез келген сайлаудың тағы бір ажырамас бөлігі, ол бақылаушылар екенін сөзсіз.
Бақылаушысыз өткен сайлауды заңды, әділетті әрі шынайы деп айтуға болмайды.
Референдумға байланысты ел бойынша бақылаушылық атқаратын ұйымдар мен бастамашыл топтардың саны артуда.
Алматы қаласында жастарды референдумға бақылаушы болуға шақырып, бастама көтергендердің бірі саясаттанушы Асхат Қасенғали және журналист Нұргелді Әбдіғани.
Олар екі апта бұрын бақылаушылар тобын үйретуге дайын екенін және аталмыш референдумда "Жас Бақылаушы" атауымен сайлау учаскелерінде референдумға мониторинг жасауға ниетті екенін жазған еді.
Сенбі күні бастамашыл топ өкілдері журналистердің сұрақтарына жауап берді.
Нұргелді Әбдіғани идеяның қалай пайда болғанын және неге жастарды шақырғаны жайлы былай дейді: "Асхаттың да, менің де сайлауда бақылаушы болу және бақылаушыларды оқыту жағынан тәжірибеміз бар.
Біраз жастарды танимыз.
Сондықтан неге жастардың басын қосып, жас бақылаушыларды дайындап көрмеске деп айттым.
Жастар бізде саяси тұрғыдан белсенді болуы керек деген ойдамын.
Жастарда энергия бар, жалын бар, тәуекелшіл келеді.
Сондықтан "Жас Бақылаушы" деп атап, жастарды шақырдық.
Жастар категориясына жатпайтын жандар келсе де есігіміз ашық, бірақ басым бөлігі жастар болса дедік.
қазір тоқсаннан астам бақылаушыны оқыттық.
Әлі бір апта бар, сондықтан олардың саны артады деп ойлаймыз", — дейді ол.
Жастар бақылаушылық жайлы қайдан біліп, келуде деген сұраққа: "Басым бөлігі әлеуметтік желі арқылы естіп келеді.
Қазір ақпаратты жеткізудің мүмкіндігі мол ғой.
Сонымен қатар жастар арасында көп жүреміз, белсенді жастарды танимыз.
Жалпы ақпаратты жеткізудің қиындығы жоқ", — дейді.
"Бақылаушыларға қаржы төлене ме" деген сұраққа Асхат Қасенғали былай дейді: "Шынын айтқанда қазір біздің қолымызда қаржы жоқ.
Жиырмадан астам кәсіпкерлер мен компанияларға демеушілік білдіру бойынша хат жаздық, әзірге жауап жоқ.
Сондықтан жастарға демеуші табылса төлейміз, табылмаса тәжірибе мен есте қалар күн сыйлайтынымызды айтудамыз.
Кей жастар бұл шартқа көнбей, кетіп қалады.
Оны да жақсы түсінеміз", — дейді.
Бастамашыл топ өкілдері қала орталығындағы учаскелерді барынша қамтуға тырысатынын айтты.
Бақылаушыларды үйрету алдағы аптада да жалғасын табады дейді.
Әли Бектаев жоғары технологиялар колледжінің оқытушыларымен және студенттерімен кездесті
Автор: (Сенаттың Баспасөз қызметі, 74-72-27)
Қазақстан Республикасы Парламенті Сенатының Аграрлық мәселелер, табиғатты пайдалану және ауылдық аудандарды дамыту комитетінің төрағасы Әли Бектаев Шымкент қаласындағы Өтебаев атындағы Жоғары технологиялар колледжінің оқытушыларымен және студенттерімен кездесті, деп хабарлайды Деловой Қазақстан.
Сенат депутаты Конституцияға енгізілетін және қазір еліміз халқының кеңінен талқылап жатқан негізгі өзгерістер туралы айтты.
Бұл реформалар Президент Қасым-Жомарт Тоқаевтың саяси бастамаларының жалғасы, ел дамуы үшін маңызды қадам болып табылады.
"Егер референдумда сайлаушылар осы өзгерістерді қолдаса, онда бізде Президент айтып отырған әділетті Қазақстанды құруға мүмкіндік пайда болады", - деді сенатор.
Кездесуде сондай-ақ Сенатта өткен жастар саясаты жөніндегі парламенттік тыңдауда көтерілген негізгі мәселелер талқыланды.
Кездесуге қатысушылар орта-арнайы білім беру объектілерінің материалдық-техникалық базасын нығайту, колледж түлектерін жұмысқа орналастыру және біліктілігін арттыру мәселелері бойынша пікір алмасты.
Конституциялық реформа.
Қай бап қалай өзгереді.
72-бап
Автор: Ержан ЖАУБАЙ
Ата заңымыздағы Конституциялық кеңес туралы баптарды қамтыған алтыншы бөліміндегі құқықтық құжат түгел өзгерді.
Соның бірі – 72-бап.
Екі тармақтан тұратын бап бұған дейін де бірнеше рет өзгертіліп, бірнеше рет түсіндірме берілген болатын.
Ал осы жолғы референдумға ұсынылған жобада аталған бапқа тағы 3 тармақ қосылатыны көрсетілген.
Жаңадан енгізілген үш тармақ негізінен Конституциялық соттың жұмысын, оған халық қалай жүгіне алатынын, оны кім арқылы жүзеге асыратынын айқындап береді.
Мысалы 72-бапқа жаңадан енгізілген 3-тармақтың екінші бөлігінде "Азаматтардың Конституциялық Сотқа жүгіну тәртібі мен шарттары конституциялық заңда айқындалатыны" анық жазылған.
Сонымен қатар, еліміздің "нормативтік құқықтық актілерінің Ата заңымызға сәйкестігін Бас Прокурордың өтініштері бойынша қарайтыны" айтылған.
Яғни кез келген заңның Ата заңымызға сәйкестігін Бас прокурор анықтап, оны Конституциялық сотқа бекіттіреді деген сөз.
Ал осы баптың жаңадан қосылған 5-тармағында атап көрсетілгендей, Конституциялық сот "азаматтың құқықтары мен бостандықтарын қозғайтын нормативтік құқықтық актілердің Ата заңымызға сәйкестігін Адам құқықтары жөніндегі уәкілдің өтініші бойынша қарайды".
Яғни, Конституцияға ұсынылған адам құқықтары туралы құқықтық актлерді еліміздегі Адам құқықтары жөніндегі уәкіл ұсынады деген сөз.
72-бапқа енгізілген өзге де өзгерістер мен толықтыруларды төменнен оқуға болады.
Айта кетейік, Конституциялық реформаға ұсынылған Ата заңымыздың жаңа нұсқасы жақында жарияланды.
Ал ескі нұсқасы Ақорданың ресми сайтында жарияланған қазіргі кездегі қолданыстағы Конституциядан алынды.
72-бап
Жаңа нұсқада: 72-бапта:
1) 1 және 2-тармақтардағы "Кеңес" деген сөз "Сот" деген сөзбен ауыстырылсын,
Ескі нұсқада: 72-баптың 1-2-тармақтары
1.Конституциялық Кеңес Қазақстан Республикасы Президентінің, Сенат Төрағасының, Мәжіліс Төрағасының, Парламент депутаттары жалпы санының кемінде бестен бір бөлігінің, Премьер-Министрдің өтініші бойынша:
1) дау туған жағдайда Республика Президентінің, Парламент депутаттарының сайлауын өткізудің дұрыстығы және республикалық референдум өткізу туралы мәселені шешеді,
2) Парламент қабылдаған заңдардың Республика Конституциясына сәйкестігін Президент қол қойғанға дейін қарайды,
2-1) Парламент және оның палаталары қабылдаған қаулылардың Республика Конституциясына сәйкестігін қарайды,
3) Республиканың халықаралық шарттарын бекіткенге дейін олардың Конституцияға сәйкестігін қарайды,
4) Конституцияның нормаларына ресми түсіндірме береді,
5) Конституцияның 47-бабының 1 және 2-тармақтарында көзделген реттерде қорытындылар береді.
2.Конституциялық Кеңес Конституцияның 44-бабының 10-1) тармақшасында көзделген жағдайларда – Республика Президентінің өтiнiштерiн, сондай-ақ Конституцияның 78-бабында белгiленген жағдайларда соттардың өтiнiштерiн қарайды.
Ескерту.
72-баптың 1-тармағының 2) тармақшасына түсініктеме берілді - ҚР Конституциялық Кеңесінің 2000.
03 N 15/2, 72-баптың 1-тармағының 4) тармақшасына түсініктеме берілді - 2001.
13 N 19/2 қаулыларымен, өзгерістер енгізілді - ҚР 2007.
21 N 254, 10.
2017 № 51-VI (алғашқы ресми жарияланған күнінен бастап қолданысқа енгізіледі) Заңдарымен.
Жаңа нұсқада: 72-бапта:
2) мынадай мазмұндағы 3, 4 және 5-тармақтармен толықтырылсын:
3.Конституциялық Сот азаматтардың Конституцияда бекітілген құқықтары мен бостандықтарын тікелей қозғайтын Қазақстан Республикасының нормативтік құқықтық актілерінің Республика Конституциясына сәйкестігін олардың өтініштері бойынша қарайды.
Азаматтардың Конституциялық Сотқа жүгіну тәртібі мен шарттары конституциялық заңда айқындалады.
4.Конституциялық Сот осы баптың 1-тармағының 3) және 4) тармақшаларында көрсетілген мәселелерді, сондай-ақ Қазақстан Республикасының нормативтік құқықтық актілерінің Республика Конституциясына сәйкестігін Республика Бас Прокурорының өтініштері бойынша қарайды.
5.Конституциялық Сот Конституцияда бекітілген адамның және азаматтың құқықтары мен бостандықтарын қозғайтын нормативтік құқықтық актілердің Республика Конституциясына сәйкестігін Адам құқықтары жөніндегі уәкілдің өтініші бойынша қарайды.
Естеріңізге сала кетейік, Конституциялық реформада өзгертілген баптар: 4-бап, 6-бап, 15-бап, 23-бап, 24-бап, 42-бап, 43-бап, 44-бап, 46-бап, 47-бап, 50-бап, 51-бап, 52-бап, 53-бап, 54-бап, 55-бап, 56-бап, 57-бап, 58-бап, 61-бап, 62-бап, 71-бап.
Референдум?
Сайлаушылармен санаспайтын депутаттардың дәуірі келмеске кетеді – Мемхатшы Қарин
Мемлекеттiк хатшысы Ерлан Қарин өзінің YouTube каналына Конституциялық реформа туралы екінші бейнеүндеуін жариялады.
Онда “Конституциялық реформа қарапайым азаматтарға не береді?”, “қарапайым тұрғындар бұл реформадан не ұтады?” деген сұрақтарға жауап берген.
Бейнеүндеудегі қабылданған шешімдерді төменде назарыңызға ұсынамыз:
Бірінші, Конституциялық кеңес Конституциялық сот болып қайта құрылады.
Конституциялық сот кез келген заңның немесе өзге де құқықтық актінің күшін жоя алады.
Конституциялық сотқа мыналар жүгіне алады: Президент, Сенат пен Мәжілістіс төрағалары, Парламент депутаттарының бестен бірі, Премьер-Министр, Адам құқықтары жөніндегі уәкіл, Бас прокурор, ҚР-ның әрбір азаматы.
Коституциялық соттың құрамын Парламент және Президент жасақтайды.
Бұл ретте оның судьяларына саяси партиялардың мүшесі болуға тыйым салынады.
Осылайша, Конституциялық сот – тәуелсіз, объективті, дербес әрі бейтарап шешілетін орган болады.
Екінші, адам құқықтары жөніндегі уәкілдің мәртебесі артады.
Адам құқықтары жөніндегі уәкіл азаматтардың құқықтары нақты қорғалатынына кепілдік береді.
Үшінші, бір мандатты сайлау округтары енгізіледі.
Яғни, саяси партиялар мен қатар, Мәжіліске және облыстық мәслихатқа партияға мүше емес депутатттар сайлана алады.
Ал қалалық және аудандық мәслихат депутаттарын түгелдей бір мандатты округтары арқылы сайлау жоспарланып отыр.
Бұл өзгерістер сайлаушыларға не береді?
Біріншіден, қазір азаматтар мәслихаттағы өз депутаттарын танымайды.
Олар партиялық тізім бойынша сайланады.
Енді азаматтар сайлауда өзі қалаған партияны ғана емес, нақты кандидатқа дауыс бере алады.
Тіпті, өз кандидатын да ұсына алады.
Сол арқылы депутаттар өз сайлаушыларының алдында тікелей жауапты болады.
Екіншіден, депутаттар, өз сайлаушыларын толғандыратын мәселелерді шешу үшін барын салатын болады.
Мәселен, жол жөндеу, таза сумен қамтамасыз ету, жаңа мектеп немесе аурухан асалц, жастарды жұмыспен қамтамасыз ету сияқты түйіткелдер жиі көтеріледі.
Оның бәрі барынша шұғыл және сапалы шешіледі.
Үшіншіден, сайлаушыларға бір мандатты округ бойынша сайланған депутаттарды кері қайтару құқығы беріледі.
Егер депутат сайлаушылардың сенімін ақтамаса, жұмысын тиімді атқармаса, оның өкілеттілік мерзімі аяқталғанын күтпестен, лауазымынан босатуға болады.
Төртінші, облыс әкімдерін тағайындаудың жаңа тәсілі – әкімдерді өңірдегі барлық мәслихат депутаттарының келісімі бойынша баламалы негізде ұсынылып отыр.
Президент облыс, республикалық қала және Елорда әкімі лауазымына кем дегенде 2 үміткер ұсынуға міндетті.
Облыстық, аудандық және қалалық депутаттардың бәрі осы үміткерлерден таңдайды.
Әкімдікке лайықты кандидат депутаттарын жалпы дауыс беру нәтижесімен тағайындайды.
Яғни, көпшілік сенім білдірген азамат әкім болады.
Бесіншіден, әкімдердің дербестігін арттыру.
Қазір ауыл әкімдерін тұрғындар тікелей сайлайды.
Бұл тұрақты үрдіске айналды.
Енді аудан және қала әкімдерін сайлауға дайындық жүргізіліп жатыр.
Референдум: Әр қазақстандықтың дауысы аса маңызды.
Референдумда ел мүддесі үшін айрықша шешімдер қабылданады.
Сондықтан 5-маусым күні әр қазақстандықтың даусы аса маңызды.
Олардың арасында саяси науқанға тұңғыш рет қатысқалы тұрған жастар да бар.
Менің естуім бойынша 33 бапқа түзетулер енгізілуде екен.
Оның ішінде құлаққа жағымды естілгені еліміз басқарудың суперпрезиденттік үлгісінен бас тартады екен.
Бұл жағдайда парламенттің рөлі артады деген сөз.
Біздің сөзімізді елеп-ескеріп жатса әрине қатысамыз.
Жалпы бұл мемлекет пен халық арасындағы негізгі бір бастаушы күннің бірі болып саналады.
Осы референдумнан кейін еліміздің жақсы жағына өзгеретін, жақсы қырынан көре алатынымызға мен сенемін.
Референдум жайлы естідім.
Бірақ та мағынасын толық түсіне алмадым шынымды айтсам.
Оның мақсаты не дегендей, не себепті орын алады дегендей.
Өзгерістер болса әрине жақсы ғой.
Әрбір мемлекет жақсы жағына өзгерсе оның дамуы тезірек болады.
Қазіргі таңда мынау ақпараттық жүйеде көптеген мәселелер қозғалып жатыр.
Тіл мәселесі қозғалып жатыр.
Жаңағы Қазақстанның жер мәселесі көптеп көтеріліп жатыр.
Осы мәселелер бір шегіне шығар деп ойлаймын.
Өзгертілген өзгерістермен осы жақын арада танысып шықтым.
Соның ішінде маған ең қатты ұнағаны ол – азамат ешқандай партия мүшелігінде болмай-ақ, парламент сайлауына түсуге мүмкіндігі бар екендігі.
Соның ішінде қарапайым халық та, мен сияқты жастар да саяси өмірге белсенді ат салысады.
5 маусымда Президент Қасым-Жомарт Тоқаев белгілеген референдумға өз үлесімді қосамын.
Конституцияның 33 бабына 56 өзгеріс енгізіледі.
Ешкімнің өз бетінше адам өмірін қиюға қақысы жоқ.
Өлім жазасына тиым салынсын.
Сондықтан референдумға қатысамын және өз үлесімді қосамын.
"Жас Бақылаушы" өкілдері: Жастарда энергия бар
Автор: "Адырна" ұлттық порталы
5 маусым күні елімізде референдум өтеді.
Конституцияны өзгертуге бағытталған референдум араға 27 жыл салып, екінші мәрте ұйымдастырылуда.
Референдумға қатысты қоғам өз ойын білдіруде.
Дауыс беруге барамын дейтіндер мен дауыс беруді жөн санамайтындар әлеуметтік желіде өз пікірін жазып, қызу талқы жасауда.
Кез келген сайлаудың тағы бір ажырамас бөлігі, ол бақылаушылар екенін сөзсіз.
Бақылаушысыз өткен сайлауды заңды, әділетті әрі шынайы деп айтуға болмайды.
Референдумға байланысты ел бойынша бақылаушылық атқаратын ұйымдар мен бастамашыл топтардың саны артуда.
Алматы қаласында жастарды референдумға бақылаушы болуға шақырып, бастама көтергендердің бірі саясаттанушы Асхат Қасенғали және журналист Нұргелді Әбдіғани.
Олар екі апта бұрын бақылаушылар тобын үйретуге дайын екенін және аталмыш референдумда "Жас Бақылаушы" атауымен сайлау учаскелерінде референдумға мониторинг жасауға ниетті екенін жазған еді.
Сенбі күні бастамашыл топ өкілдері журналистердің сұрақтарына жауап берді.
Нұргелді Әбдіғани идеяның қалай пайда болғанын және неге жастарды шақырғаны жайлы былай дейді: "Асхаттың да, менің де сайлауда бақылаушы болу және бақылаушыларды оқыту жағынан тәжірибеміз бар.
Біраз жастарды танимыз.
Сондықтан неге жастардың басын қосып, жас бақылаушыларды дайындап көрмеске деп айттым.
Жастар бізде саяси тұрғыдан белсенді болуы керек деген ойдамын.
Жастарда энергия бар, жалын бар, тәуекелшіл келеді.
Сондықтан "Жас Бақылаушы" деп атап, жастарды шақырдық.
Жастар категориясына жатпайтын жандар келсе де есігіміз ашық, бірақ басым бөлігі жастар болса дедік.
қазір тоқсаннан астам бақылаушыны оқыттық.
Әлі бір апта бар, сондықтан олардың саны артады деп ойлаймыз", - дейді ол.
Жастар бақылаушылық жайлы қайдан біліп, келуде деген сұраққа: "Басым бөлігі әлеуметтік желі арқылы естіп келеді.
Қазір ақпаратты жеткізудің мүмкіндігі мол ғой.
Сонымен қатар жастар арасында көп жүреміз, белсенді жастарды танимыз.
Жалпы ақпаратты жеткізудің қиындығы жоқ", - дейді.
"Бақылаушыларға қаржы төлене ме" деген сұраққа Асхат Қасенғали былай дейді: "Шынын айтқанда қазір біздің қолымызда қаржы жоқ".
Жиырмадан астам кәсіпкерлер мен компанияларға демеушілік білдіру бойынша хат жаздық, әзірге жауап жоқ.
Сондықтан жастарға демеуші табылса төлейміз, табылмаса тәжірибе мен есте қалар күн сыйлайтынымызды айтудамыз.
Кей жастар бұл шартқа көнбей, кетіп қалады.
"Оны да жақсы түсінеміз", - дейді.
Бастамашыл топ өкілдері қала орталығындағы учаскелерді барынша қамтуға тырысатынын айтты.
Бақылаушыларды үйрету алдағы аптада да жалғасын табады дейді.
Қазақстандықтардың 75,9% Ата заңға түзетулер енгізуді қолдайды – Қоғамдық саясат институты.
Қазақстандықтардың 75,9%-ы Конституцияға енгізілетін өзгертулер мен толықтыруларды қолдауға дайын.
Бүгін өткен баспасөз мәслихатында "AMANAT" партиясы жанындағы Қоғамдық саясат институты "Әлеумет" жобасы аясында жүргізілген "Referendum: Halyq üni" зерттеуінің қорытындысын жариялады, дейді "AMANAT" партиясының баспасөз қызметі.
Қазақстандықтардың 67,9% Конституциялық реформа елдің дамуына оң әсер етеді деп есептейді.
Сонымен, әлеуметтік деректерге сәйкес, азаматтардың көпшілігі қолданыстағы Конституциясын өзгерту бойынша референдум өткізуге оң көзқарас танытып отыр.
Атап айтқанда, қазақстандықтар мыналарды қолдайды: азаматтардың құқықтарын қорғау тетіктерін күшейту – 80,1%, халықтың елді басқару ісіне араласуын кеңейту – 76,8%, суперпрезиденттік модельден президенттік республикаға түпкілікті көшу – 73,5%, билік тармақтары арасындағы өкілеттіктерді қайта бөлу – 72,3%, Парламенттің рөлін күшейту және мәртебесін арттыру – 64,4%.
Қазақстандықтардың 67,9%-ы Конституцияға өзгерістер мен толықтырулар енгізу бойынша референдум өткізу елдің дамуына оң әсер етеді деп санайды.
5 маусымда сайлау учаскелеріне азаматтардың үштен екісі келмек, деп атап өтті партия хатшысы Дәулет Кәрібек.
Қоғамдық саясат институтының директоры Мәдина Нұрғалиеваның айтуынша, халықтың өзгерістерге деген сұранысы тұрақты түрде туындап отыр.
Соңғы әлеуметтік зерттеулердің нәтижесі қазіргі қоғамдық-саяси үдерістердің оң бағаланатынын көрсетеді.
Азаматтардың 87,5%-ы белгілі бір дәрежеде ел өміріндегі өзгерістерді қалайды.
Сұралғандардың 55,4%-ы белсенді азаматтық ұстанымға ие.
Зерттеуге еліміздің барлық өңірінен 1700-ден астам респондент қатысты, деді Мәдина Нұрғалиева.
Айта кетейік, жүйелі әлеуметтануды қалыптастыру мақсатында "Әлеумет" жобасы аясында тұрақты негізде зерттеулер жүргізіледі.
Ал олардың нәтижелері институттың @SocioExpert telegram арнасында жарияланады.
Әлеуметтік зерттеулердің көмегімен партия қоғамдық пікір скринингін жүргізіп, тиімділікті арттыру үшін оны өз жұмысының барысында ескереді.
Біз қоғамдық пікірді ескеріп, онымен санасамыз.
Бұл жұмыстың барлығы Қасым-Жомарт Тоқаевтың "Халық үніне құлақ асатын мемлекет" тұжырымдамасының мәніне толық сәйкес келеді, деді Дәулет Кәрібек.
Өз кезегінде "AMANAT" партиясының атынан сайланған депутат Саясат Нұрбек партияның үгіт науқаны туралы айтты.
Халық қалаулылары аймақ тұрғындарымен мыңға жуық кездесу өткізді.
Ал іс-шараларға барлығы 220 мыңнан астам адам қатысқан.
Сонымен қатар, үгіт науқаны аясында партиялықтар қазақстандықтардың ұсыныстарын жинауға бағытталған республикалық акцияны бастады.
Үгіт науқаны басталғаннан бері 4,5 мыңнан астам талап-тілек келіп түсті.
Олардың арасында әлеуметтік және саяси сипаттағы ұсыныстар мен өтініштер басым.
Ал қолданбалы этносаяси зерттеулер институты директорының орынбасары Айгүл Сәдуақасова референдум өткізудің халықаралық тәжірибесімен бөлісті.
Қазақстандықтардың 67,9% Конституциялық реформа елдің дамуына оң әсер етеді деп есептейді.
Сонымен, әлеуметтік деректерге сәйкес, азаматтардың көпшілігі қолданыстағы ҚР Конституциясын өзгерту бойынша референдум өткізуге оң көзқарас танытып отыр.
Атап айтқанда, қазақстандықтар мыналарды қолдайды: азаматтардың құқықтарын қорғау тетіктерін күшейту – 80,1%, халықтың елді басқару ісіне араласуын кеңейту – 76,8%, суперпрезиденттік модельден президенттік республикаға түпкілікті көшу – 73,5%, билік тармақтары арасындағы өкілеттіктерді қайта бөлу – 72,3%, Парламенттің рөлін күшейту және мәртебесін арттыру – 64,4%.
Қазақстандықтардың 67,9%-ы Конституцияға өзгерістер мен толықтырулар енгізу бойынша референдум өткізу елдің дамуына оң әсер етеді деп санайды.
5 маусымда сайлау учаскелеріне азаматтардың үштен екісі келмек, деп атап өтті партия Хатшысы Дәулет Кәрібек.
Қоғамдық саясат институтының директоры Мәдина Нұрғалиеваның айтуынша, халықтың өзгерістерге деген сұранысы тұрақты түрде туындап отыр.
Соңғы әлеуметтік зерттеулердің нәтижесі қазіргі қоғамдық-саяси үдерістердің оң бағаланатынын көрсетеді.
Азаматтардың 87,5%-ы белгілі бір дәрежеде ел өміріндегі өзгерістерді қалайды.
Сұралғандардың 55,4%-ы белсенді азаматтық ұстанымға ие.
Зерттеуге еліміздің барлық өңірінен 1700-ден астам респондент қатысты, деді Мәдина Нұрғалиева.
Айта кетейік, жүйелі әлеуметтануды қалыптастыру мақсатында "Әлеумет" жобасы аясында тұрақты негізде зерттеулер жүргізіледі.
Ал олардың нәтижелері институттың @SocioExpert telegram арнасында жарияланады.
Әлеуметтік зерттеулердің көмегімен партия қоғамдық пікір скринингін жүргізіп, тиімділікті арттыру үшін оны өз жұмысының барысында ескереді.
Біз қоғамдық пікірді ескеріп, онымен санасамыз.
Бұл жұмыстың барлығы Қасым-Жомарт Тоқаевтың "Халық үніне құлақ асатын мемлекет" тұжырымдамасының мәніне толық сәйкес келеді, деді Дәулет Кәрібек.
Өз кезегінде "AMANAT" партиясының атынан сайланған депутат Саясат Нұрбек партияның үгіт науқаны туралы айтты.
Халық қалаулылары аймақ тұрғындарымен мыңға жуық кездесу өткізді.
Ал іс-шараларға барлығы 220 мыңнан астам адам қатысқан.
Сонымен қатар, үгіт науқаны аясында партиялықтар қазақстандықтардың ұсыныстарын жинауға бағытталған республикалық акцияны бастады.
Үгіт науқаны басталғаннан бері 4,5 мыңнан астам талап-тілек келіп түсті.
Олардың арасында әлеуметтік және саяси сипаттағы ұсыныстар мен өтініштер басым.
Ал қолданбалы этносаяси зерттеулер институты директорының орынбасары Айгүл Сәдуақасова референдум өткізудің халықаралық тәжірибесімен бөлісті.
Депутат сайлаушыларының сенімін ақтамаса, оны лауазымынан босатуға болады – Ерлан Қарин
ҚР Мемлекеттік хатшысы Ерлан Қарин бір мандатты сайлау оркугтерінің не үшін енгізілетінін түсіндірді, деп хабарлайды ҚазАқпарат тілшісі.
Бір мандатты сайлау округтері енгізіледі.
Яғни, саяси партиялармен қатар Мәжіліске және облыстық мәслихаттарға партияға мүше емес депутаттар сайлана алады.
Ал қалалық және аудандық мәслихат депутаттарын түгелдей бірмандаттық округтер арқылы сайлау жоспарланып отыр.
Бұл өзгеріс сайлаушыларға не береді?
Біріншіден, қазір азаматтардың көбі мәслихаттағы өз депутаттарын танымайды.
Өйткені олар партиялық тізім бойынша сайланады.
Енді азаматтар сайлауда өзі қалаған партияға ғана емес, нақты кандидатқа дауыс бере алады.
Тіпті өз кандидатын да ұсына алады.
Сол арқылы депутаттардың сайлаушылар алдындағы жеке жауапкершілігі артады", – деді Ерлан Қарин Youtube арнасында жарияланған референдум туралы роликте.
Оның пайымынша, бір мандаттан сайланған депутаттар өз сайлаушыларын толғандыратын мәселелерді шешу үшін барын салуға мәжбүр болады.
Мұндай мәселелер көп.
Атап айтқанда, жол жөндеу, таза сумен қамтамасыз ету, жаңа мектеп немесе аурухана салу, жастарды жұмыспен қамту сияқты түйткілдер жиі көтерілетіні жасырын емес.
Оның бәрі барынша шұғыл және сапалы шешіледі.
Сондай-ақ сайлаушыларға бір мандатты округ бойынша сайланған депутаттарды кері қайтару құқығы беріледі.
Бұл – жаңа механизм.
Егер депутат сайлаушыларының сенімін ақтамаса, жұмысын тиімді атқармаса, оның өкілеттік мерізімі аяқталуын күтпестен, лауазымнан босатуға болады.
"Осылайша Мәжілістің де, мәслихаттардың да депутаттары өз сайлаушыларының, яғни, сіздердің алдарыңызда тікелей жауапты болады", – деді Мемлекеттік хатшы.
Оның айтуынша, Конституциялық Кеңестің орнына құрылатын Конституциялық сот қабылдаған шешімге ешкім шағым келтіре алмайтын болады.
Қазақстан СІМ жанындағы "Адами өлшем жөніндегі диалог алаңында" 5 маусымда өтетін жалпыұлттық референдум тақырыбы талқыланды
Қазақстан Сыртқы істер министрлігі жанындағы "Адами өлшем жөніндегі диалог алаңы" консультативтік-кеңес органының (ККО АӨДА) кезектен тыс отырысында еліміздің қазіргі саяси күн тәртібіндегі ең ірі мәселе – 2022 жылғы 5 маусымға белгіленген ҚР Конституциясына өзгерістер мен толықтырулар енгізу туралы жалпыұлттық референдум тақырыбы қаралды, деп хабарлайды Деловой Қазақстан.
Іс-шара ҚР СІМ Ерекше тапсырмалар жөніндегі елшісі Үсен Сүлейменнің төрағалығымен өтті.
Өзінің кіріспе сөзінде ол азаматтардың алдағы дауыс берудің зор маңыздылығын және Конституцияға ұсынылған түзетулер қабылданған жағдайда, жаңартылған Конституция негізінде қазіргі қолданыстағы басқа да заңнамалық актілерге түзетулер енгізілетінін немесе жаңа заңдар қабылданатынын атап өтті.
Референдумның мазмұны мен оған дайындық процесі жөнінде ҚР Орталық сайлау комиссиясының хатшысы Мұхтар Ерман мен ҚР Әділет министрлігінің Заңнама департаментінің директоры Назкен Жамаладин баяндама жасады.
ОСК хатшысы отырысқа қатысушыларды өз органның және 10 012 учаскелік комиссияның дауыс беруге дайындық барысымен таныстырды.
Әділет министрлігінің өкілі Конституцияға енгізілетін түзетулердің мазмұнына егжей-тегжейлі тоқталды.
Ашық және мағыналы сипаттағы талқылау аясында азаматтық сектор өкілдерінің көпшілігі ел Конституциясына түзетулер бойынша референдум өткізуді жақтады.
Сонымен қатар, ҮЕҰ-ның бір бөлігі баламалы көзқарастарды білдірді.
Іс-шара соңында Ү.
Сүлеймен қатысушыларға алғысын білдіріп, биліктің барлық тармақтарының азаматтық сектормен бірге еліміздегі адам құқықтарын қорғау жүйесін одан әрі нығайту үшін белсенді бірлескен жұмысын жалғастыруға шақырды.
Бейнеконференцбайланыс режимінде өткен отырысқа ҚР Парламентінің депутаттары, ҚР Президенті жанындағы Адам құқықтары жөніндегі комиссияның хатшысы, Жоғарғы соттың, Конституциялық кеңестің, ҚР Адам құқықтары жөніндегі уәкіл кеңсесінің, мүдделі министрліктердің, адам құқықтарын қорғау саласында белсенді үкіметтік емес ұйымдардың өкілдері, сондай-ақ алаң қонақтары – Демократиялық институттар және адам құқықтары жөніндегі бюросының (ЕҚЫҰ/ДИАҚБ) Референдумды бағалау жөніндегі Тамаш Месерич басқаратын миссиясы, БҰҰ Даму бағдарламасы, ЕҚЫҰ, Еуропалық одақ, Нұр-Сұлтандағы АҚШ пен Канада елшіліктері және ЮСАИД өкілдері қатысты.
Референдумдағы халықаралық байқаушыларды тіркеу 30 мамырға дейін жалғасады
Қазақстанда өтетін референдумға жүзден астам халықаралық байқаушы аккредиттелді.
Бұл туралы Орталық сайлау комиссиясының төрағасы Нұрлан Әбдіров айтты, деп хабарлайды ҚазАқпарат тілшісі.
"Референдумда шетелдік ұйымдар миссиясының халықаралық байқауға қатысуына үлкен мән береміз.
Бұл еліміз үшін маңызды оқиғаға шетелдік серіктестердің де қызығушылығын көрсетеді.
Орталық референдум комиссиясының отырыстарында қаралған алғашқы мәселелердің бірі – халықаралық бақылау институтын ашу болды.
Қазіргі уақытта 100-ден астам бақылаушы аккредиттелді.
Оның ішінде ЕҚЫҰ ДИАҚБ бақылаушылар миссиясының өкілдері де бар", – деді Нұрлан Әбдіров Сыртқы істер министрлігінде өткен жиналыста.
ОСК төрағасы қазіргі уақытта ТМД, ТМД Парламентаралық Ассамблеясы, түркі мемлекеттері ұйымы байқаушыларының миссиялары аккредиттелгенін атап өтті.
Бүгінде 17 мемлекеттің делегация өкілдері аккредиттелді.
Бұл жұмыс жалғасып жатыр.
"Халықаралық байқаушыларды аккредиттеу 30 мамыр күні сағат 18:00-ге дейін жалғасады", – деді Н.Әбдіров.
Сайлау комиссиясының ақпараты бойынша, республикалық референдумға елден тыс учаскелерді қоса алғанда, барлығы 10 012 учаске тартылатын болады.
Тізімге 11 млн 722 мың 536 азамат енгізілді.
20 мамырдан бастап азаматтарға осы тізімдерде өздерін тексеруге мүмкіндік берілді.
Референдумға латвиялық бақылаушылар келеді
Автор: Almaty-akshamy.kz
Қазақстан Елшісі Тимур Пірімбетов Латвия Республикасы Орталық сайлау комиссиясының (ОСК) Төрайымы Кристина Берзинямен кездесті, деп хабарлайды Almaty-akshamy.kz Almaty.tv-ге сілтеме жасап.
Пірімбетов 2022 жылғы 5 маусымда елімізде өтетін Қазақстан Республикасының Конституциясына өзгерістер мен толықтырулар енгізу туралы жалпыұлттық референдумға дайындық барысы туралы айтып берді.
Елші конституциялық реформа жүйелі сипатқа ие екенін және Президент Қасым-Жомарт Тоқаев бастамашылық еткен "Жаңа Қазақстанды" құру жөніндегі ауқымды саяси реформаларды іске асыруға бағытталғанын атап өтті.
Референдумға қойылатын мәселелер билік тармақтары арасындағы өзара қарым-қатынастардың оңтайлы теңгерімін қалыптастыру және мемлекет пен қоғам арасында тиімді диалог құру мақсатында қолданыстағы саяси модельдің тұжырымдамалық трансформациясына қатысты.
К.Берзиня Қазақстан ОСК Төрағасының шақыруымен латвиялық тарап елімізге референдумның халықаралық бақылаушылары ретінде екі өкілді жіберетінін хабарлады.
Латвия ОСК басшысы биылғы қазанда өтетін Латвиядағы парламенттік сайлауға дайындық барысы туралы да айтты.
Кездесу соңында тараптар екі елдің сайлау комиссиялары арасындағы сындарлы ынтымақтастықты жалғастыруға мүдделі екендерін растады.
Жұртшылықты ақпараттандыруға баса мән беру керек.
2022 жылғы 26 мамырда ОРК-да референдум өткізу барысында азаматтарды ақпараттандыру мәселелері бойынша кеңес өтті, деп хабарлады ОРК-ның баспасөз қызметі.
Орталық референдум комиссиясында Нұрлан Әбдіровтің төрағалығымен офлайн және онлайн режімде азаматтарды ал­да­ғы референдум туралы ақ­па­­рат­тандыру мәселелері ж­ө­нін­­де кеңес өтті.
Отырысқа Цифрлық даму, инновациялар және аэро­ғарыш өнеркәсібі, Ақпарат және қо­ғам­дық даму минист­рлік­те­рі­нің, әкім­дік­тер­дің, бар­лық өңірлердің аумақтық комис­сия­ларының бас­шы­лығы, сондай-ақ бұқаралық ақпарат құрал­да­рының өкілдері қатысты.
Орталық сайлау комис­сия­сының төрағасы Нұрлан Әбдіров өз кіріспе сөзінде "Референдум туралы" Конституциялық заң­ға сәйкес референдумды ұйым­дас­тыру мен өткізу ашық әрі жария түрде жүзеге асырылып отырғанын атап өтті.
Орталық референдум комиссиясы азаматтарды референдумға әзірлік барысы туралы барынша хабардар етіп келеді.
Төраға комиссияның барлық отырыстары гибридті форматта, яғни офлайн әрі онлайн ре­жім­дерде бұқаралық ақпарат құ­ралдарының міндетті түрде қа­ты­­суымен өтіп отырғанын атап өтті.
Отырыстар ОРК интернет-ресурсы арқылы трансляция арқылы көрсетіліп, сурдоаудармамен қамтамасыз етіліп келеді.
Әр отырыстан кейін БАҚ-қа ар­нал­ған брифингтер өткізілуде, онда журналистердің барлық сұ­рақтарына толық жауаптар бе­рілу­де.
Референдумның барлық қаулылары, баспасөз релиздері мен өзге де ақпа­рат­тық материалдары комис­сия­ның интернет-рес­ур­сында орналастырылған және бар­лы­ғына қолжетімді.
Ақпа­рат­­тық-түсіндірмелік бейне, аудиороликтер, интернет-баннерлер, бас­па басылымдарына арналған модульдер әзір­ле­ніп, республикалық және өңір­лік БАҚ-қа таратылып отыр.
Осы­лайша, комиссия тарапынан референдумға дайындық про­це­сінің ашықтығы мен жария­лы­лы­ғын қамтамасыз ету бо­­йын­ша барлық қажетті шаралар қа­был­дануда.
Іс-шарада Ақпарат және қо­ғам­дық даму министрі Асқар Омаров сөз сөйлеп, Министрлік барлық ақпараттық ресурс­тар­ды осы жұмысқа тартып, сондай-ақ ақпараттық алаңға тұрақты мониторинг жүргізіп отырғанын атап өтті.
БАҚ-та және әлеуметтік же­лі­лер ар­қы­лы әр өңір бойынша дауыс беруге арналған учаскені іздеу жөнінде ақпараттық хабарламалар мен графикалық өнімдер таратылғанын атады.
Үгіт жұмыстары кезеңінде 5 мамырдан бастап 499 рес­пуб­ли­калық және өңірлік БАҚ-қа мониторинг жасалды, олардың 321-і газет, 47-сі телеарна және 131-і интернет-ресурс.
2022 жылғы 26 мамырдағы жағдай бо­йынша үгіт жұмыстарын бұзу жағдайлары тіркелмеген.
Цифрлық даму, инновациялар және аэроғарыш өнеркәсібі вице-министрі Әсет Тұрысов кеңеске қатысушыларды "ЖСН бойынша дауыс беруге арналған учаскені іздеу" сервисін әзірлеу бойынша ведомствоның атқар­ған жұмысы туралы хабардар етті.
Бұл сервис 3 ақпараттық ре­с­урста орналастырылған: https://www.gov.kz/referendum, https://referendum.gov.kz/, https://referendum2022.gov.kz/.
Қазақстан азаматы ЖСН ар­қылы референдумдағы өз учас­­кесін таба алады.
Учаске бол­ма­ған жағдайда, автоматты түрде әкім­діктердің call-орта­лық­та­ры­­ның тізімдері көр­се­тіледі.
Осы сияқты сервис­тер Kaspi.kz және Қазақстан Халық банкінің Homebank қосымшаларында жасалынуда.
Жақында осы сервис іске қосылады деп күтіліп отыр.
Сондай-ақ облыс әкімдік­те­рінің өкілдері халыққа дауыс беру учаскелері туралы ақпарат беру бойынша референдум, колл-орталықтардың, Telegram боттардың жұмысы туралы хабар­дар ету жөнінде атқарып отыр­ған жұмыстары туралы баяндады.
ОРК Төрағасы азаматтардың есептен шығару куәліктері арқы­лы дауыс беру мәселелеріне ерек­ше назар аударды.
Нұрлан Әбдіров азамат өзінің тұрғылықты жерін ауыс­тыр­ған жағдайда ағымдағы жыл­дың 20 мамырынан бастап 4 маусым сағат 18.
00-ге дейін учас­келік комиссияға берген өтініш негізінде есептен шығару куәлі­гін алуға құқылы екенін атап өтті.
Есептен шығару куәлігін сенім­хат негізінде алуға болады.
Бұл ретте сенімхатты нотариалды куәландыру міндетті емес.
Есептен шығару куәлігін көрсеткен кезде учаскелік комиссия дауыс беру күні азаматты оның келген жері бойынша учаскедегі тізімге енгізеді.
Есептен шығару куәлігі бір елді мекен шегіндегі басқа учаскеде дауыс беруге қатысқысы келетін азаматтарға берілмейді.
Жиын соңында Нұрлан Әбдіров дауыс беру күніне аз уа­қыт қалғанын айтты.
Сондық­тан азаматтарды алдағы референдум туралы хабардар ету жө­нін­дегі барлық қажетті шаралар­ды күшейту маңызды екенін алға тарта отырып, БАҚ ресурс­­тарын, SMS жіберілімдерді, coll-орталықтардың, әкімдіктер жанындағы Telegram боттардың жұ­мыстарын қарқындату қажет­ті­гін атап өтті.
ОРК Төрағасы Нұрлан Әбдіров: "Қазақстандықтар аза­мат­­тық белсенділік танытып, өздерін тізімде тексеруі, енгізіл­меген жағдайда, тіркелген жері бойынша тиісті учаскелік ко­мис­сияларға жүгінуі, сон­дай-ақ өзінің болатын орнын ауыс­тырған кезде дауыс беру үшін есептен шығару куәлік­терін уақтылы алуға тиіс.
Республиканың барлық азаматтарына олардың референдумға қатысудағы конституциялық құқықтарын іске асыруға барлық мүмкіндіктерді жасау қажет", деп атап өтті.
САУРАН АУДАНЫНЫҢ ӘКІМІ ЖАСТАРМЕН КЕЗДЕСТІ
Автор: Шапағат ҒАЙБУЛЛА.
Сауран ауданының әкімі Ғани Рысбеков Құсшы-ата ауылдық округіне қарасты "Балауса" лагерінде аудандық белсенді жастармен кездесті.
Кездесу Сауран аудандық "Жастар ресурстық орталығының" ұйымдастыруымен табиғат аясында еркін форматта өтті.
Жиынға ауданның түкпір-түкпірінен республикалық турнирлерде топ жарып жүрген жас спортшылар мен әншілер және робототехника саласында еңбек етіп жүрген жас өнертапқыштар қатысып, өздерінің жетістіктерін көрсетті.
Мемлекетіміз даму жолының жаңа бағдарына бет алды.
Елімізде орын алған саяси оқиғалар мен өзгерістер мемлекетімізді жарқын болашаққа бастайтыны сөзсіз.
Әсіресе жастар үшін үлкен мүмкіндіктерге жол ашылады деп сенеміз.
"Сіздер жас болсаңыздар да еліміздің дамуына үлкен қоса аласыздар", деді аудан әкімі жастарға үлкен сеніммен.
Кездесуде жастар аудан әкіміне түрлі сұрақтар қойып, өз ойларын айтып, пікірлерімен бөлісті.
Сонымен қатар, өнерлі жастар күмбірлете күй тартып, әсем ән шырқап, би билеп өнерлерін ортаға салып, көрермендердің ыстық ықыласына бөленді.
Алда келе жатқан референдумнан да көп дүние күтеміз.
Бүгінгі кездесуде 18 жастан асқан азаматтар мен азаматшалар да отыр.
Кейбір жастарымыз сайлауға бірінші рет қатысқалы жатыр.
Бұл сайлау дегеніміз адамның өз құқұғын, өзінің пікірін дауысқа салу болып табылады.
Конституцияның үштен бір бөлігі, яғни 33 бабына өзгерістер енгелі жатыр.
"Алдағы уақытта халыққа тиімді, пайдалы дүниелерге өзгерістер енеді", деді Ғани Құрмашұлы референдумға байланысты өзгерістер жайында өз пікірін білдіре отырып.
Референдумнан кейін Қазақстанды қандай өзгерістер күтіп тұр.
Жер қойнауы халықтікі бола ма?
Өлім жазасы жойылып, елде заң қабылдау тәртібі өзгере ме?
Жалпы, қолданыстағы Конституцияның 91-бабына сәйкес оған өзгеріс енгізудің екі жолы бар, біріншісі осы – республикалық референдум, екіншісі – парламенттің қабылдауы.
1995 жылы Конституция референдум арқылы қабылданғанмен, оған қатарынан бес рет Парламент арқылы өзгеріс еніп отырды.
1995 жылдағы елдің саяси сауаттылық деңгейін, оның үстіне, халықтың қиын әлеуметтік-экономикалық жағдайын ескерсек, ел тұрғындарының көбі Конституцияға еніп жатқан өзгерістерден бейхабар болуы мүмкін еді, ал Конституцияға енген кейінгі бес өзгерісті Парламент өзі қабылдап отырды.
Сондықтан болар, бұл жолы Президент Конституцияға енетін өзгерістерді референдум арқылы қабылдауды жөн көрген.
ЗАҢҒА 56 ТҮЗЕТУ ЕНГІЗІЛЕДІ, АЛ БЮЛЛЕТЕНДЕ БІР-АҚ СҰРАҚ ҚОЙЫЛАДЫ
Келесі мәселе – Президент өтеді деп жариялағанмен, оның өткен не өтпеген болып саналуы тек халықтың қолында.
Бұл ретте 11 қаланың тұрғындары қандай дауыс берсе, сондай шешім қабылданады.
"Егер 11 қаладағы халықтың көпшілігі "жақтап" дауыс берсе, онда түзетулер қабылданды деп есептеледі.
Егер бұл көрсеткішке қол жеткізілмесе, онда түзетулер қабылданбаған болып саналады.
Неге 11 қала?
Түсіндірейін.
"Республикалық референдум туралы" Конституциялық Заң бойынша референдумға шығарылатын мәселе, егер ол үшін өңірлердің кемінде үштен екісінде дауыс беруге қатысқан азаматтардың жартысынан астамы жақтап дауыс берсе, қабылданды деп есептеледі.
Айта кетейін, қазір Қазақстанда 17 өңір бар, өйткені, жаңа 3 облысты – Абай, Ұлытау, Жетісу облыстары құру туралы Жарлық осы жылдың 8 маусымынан бастап күшіне енеді, ол облыстар қосылмайды, осылайша 17 өңірдің үштен екісі 11 өңірді құрайды.
Осыған байланысты Конституцияға түзетулерді қабылдау толығымен халықтың еркіне байланысты", - деді референдум өткізудің тәртібін түсіндірген Әділет вице-министрі Алма Мұқанова.
Атап өткеніміздей, референдум арқылы Конституцияның 33 бабына 56 түзету енгізу көзделіп отыр.
Алайда сіз 5 маусым күні дауыс беруге барғанда бюллетеннен бір ғана сұрақ және ол сұрақтың не қолдаймын не қарсымын деген жауабын көресіз.
Мәселен халық өзгерістердің біреуін қолдап, екіншісіне қарсы болса не істеуі керек?
Бұл мәселені Әділет вице-министрі Алма Мұқанова былайша түсіндіріп берді. "Бұл сұрақ бірінші рет қойылып отырған жоқ".
"Иә, референдумның бюллетенінде "өзгерістерді қолдайсыз ба, жоқ па?" деген бір ғана сұрақ болады.
Өйткені Конституцияға өзгерістер біртұтас жоба ретінде жасалған.
Сондықтан адам осы біртұтас өзгерісті көбінесе қолдай ма, әлде қарсы ма деген сұраққа ойлана келе өзі үшін таңдау жасауы керек", - дейді Әділет вице-министрі.
ӨЗГЕ ЕЛДЕР РЕФЕРЕНДУМ ӨТКІЗУ ҮШІН ҚАНДАЙ МОДЕЛЬ ҚОЛДАНАДЫ?
Алма Мұқанованың айтуынша, өзге елдер сияқты Қазақстан да референдум өткізудің түрлі моделін қолдана алады.
Тіпті әлгі Парламент арқылы ғана референдум жасау да сол модельдердің бір түріне жатады.
Біз сияқты өзге елдер де референдум өткізудің әртүрлі моделін ұстанып жүр.
Басқа елдердің тәжірибесін әрине, саралап, олармен танысты.
"Ол елдер де референдумның аралас моделін ұстанады", - дейді ол.
Жер байлығы – халықтікі, президенттің ықпалын азайту және мәжбүрлі еңбек.
Референдум қабылданса не өзгереді?
Алма Мұқанова Конституцияға көзделіп отырған өзгерістерді 12 тармаққа бөлді.
Олар: Президенттің лауазымына байланысты шектеулер, Тұңғыш Президент мәртебесіне байланысты барлық нормаларды алып тастау, Жерді, оның қойнауын, суды, өсімдіктер мен жануарлар дүниесін, басқа да табиғи ресурстарды халық меншігі деп жариялау, Кейбір адамдардың лауазымда болуына байланысты шектеулер, Өлім жазасын жою, Мәжіліс алдында жылына екі рет республикалық бюджеттің атқарылуы туралы есеп беретін Жоғары аудиторлық палата құру, Құқық қорғау институттарын күшейту, Конституциялық сот құру, Парламенттің қалыптасу моделін және жалпы сайлау жүйесін өзгерту, Заңдарды қабылдау жүйесін өзгерту, Мәжбүрлі еңбекті қолдану мүмкіндігі, Облыстардың, республикалық маңызы бар қалалардың және астананың әкімдерін тағайындау тәртібін өзгерту.
Осылардың арасында бұған дейін Президенттің лауазымына байланысты шектеулер, Тұңғыш Президенттің мәртебесі, Парламенттегі өзгерістер туралы біраз айтылды.
Ал өзге түзетулер қазақстандықтарға қандай мүмкіндік беріп, елде қалай демократия орната алады?
Бәрімізге белгілі, соңғы 10 жылда елде болған ең ірі шерулер еліміздің жеріне қатысты болды.
Билік жерді шетелдіктерге жалға беру туралы бастаманы қолға алғанда, халық бас көтерді.
Референдум бұл мәселені сырт айналып өтпеген, маңызды түзетудің бірі – жерді, оның қойнауын, суды, өсімдіктер мен жануарлар дүниесін, басқа да табиғи ресурстарды халық меншігі деп жариялау.
Бірақ бұл түзетудің де өз нюанстары бар.
Мәселен қазір жерді жекеменшікке алған адамдарға бұл түзету әсер етпейді.
Есесіне, референдум арқылы Конституцияда билікке тең болатын идея бар, ол – билік халыққа тиесілі болады деген режим.
Жерді, оның қойнауын, суды, өсімдіктер мен жануарлар дүниесін, басқа да табиғи ресурстарды халық меншігі деп жариялау.
Халық атынан меншік құқығын мемлекет жүзеге асырады.
Бұл аталған ресурстардың кімге тиесілі екендігі мәселесінде ақырғы нүктені қояды.
Мемлекеттік институттар тек халықтың атынан осы ресурстарды басқарады.
Бұл жерге жекеменшік режиміне ешқандай жағдайда әсер етпейтінін ескеру қажет, яғни жекеменшіктегі жер одан әрі де жекеменшікте болады.
Сондай-ақ, Конституцияда билікке қатысты ұқсас режим, идея бар екенін атап өткім келеді.
Конституция бойынша билік халыққа тиесілі.
"Алайда халық өз билігін мемлекеттік институттар арқылы жүзеге асырады", - дейді бұл түзетудің мәнін түсіндірген Әділет вице-министрі Алма Мұқанова.
Сонымен қатар, түзетулер қабылданса Мәжіліс алдында жылына екі рет республикалық бюджеттің атқарылуы туралы есеп беретін Жоғары аудиторлық палата құрылады.
Айта кетейік, қазір республикалық бюджеттің орындалуын Есеп комитеті бақылайды және ол жылына бір рет Парламент алдына шығады.
Бұдан өзге тағы бір өте маңызды түзету – елде заң қабылдау тәртібі өзгереді.
Қазір қандай да бір заң жобасы алдымен Мәжілісте қаралып, талқыланып, Сенаттың қабылдауына жіберілсе, референдум арқылы бұл тәртіпті өзгерту ұсынылып отыр.
Ал егер референдумдағы түзетулер қабылданса, енді заңдарды Мәжіліс қабылдайды да, Сенат қабылданған заңдарды не мақұлдайды, не мақұлдамайды.
Баса айта кетерлігі, түзетулер мақұлданса Конституциялық заңдарды қос палата бірге қабылдайды.
Осы және өзге де түзетулерге қатысты толыққанды ақпарат берген Әділет вице-министрі Алма Мұқанова қандай жағдай болмасын Қазақстанға енетін кез келген өзгеріс тек халықтың ғана қолында дегенді айтып, ойын қорытындылады.
Ел халқы бұл түзетулерге жақтап дауыс бере алады немесе қарсы дауыс бере алады.
Егер жақтап дауыс берсе, онда ұсынылған өзгерістер моделі іске қосылады.
Егер халық қарсы дауыс берсе, онда түзетулер қабылданбайды және қолданыстағы модель сақталады.
"Таңдау ел азаматтарының қолында", - дейді ол.
Республикалық референдум: қазақстандықтар 52 елде дауыс бере алады.
Қазақстанның сыртқы істер министрлігі шет мемлекеттердегі сайлау учаскелерінің толық тізімін жариялады.
Шетелде жүрген Қазақстан азаматтары Конституцияға түзетулер енгізу жөніндегі республикалық референдумға қатыса алады.
Сыртқы істер министрлігінің мәліметінше, 52 мемлекетте 65 учаскелік комиссия құрылған.
Әлемнің 52 елінде Қазақстанның шетелдегі мекемелері жанынан 65 учаскелік комиссия құрылды.
Олардың толық тізімімен мына сілтеме арқылы танысуға болады.
"Дауыс беруге қатысу үшін белсенді сайлау құқығы бар, тиісті шет мемлекетте тұратын немесе жеке, қызметтік, іскерлік, туристік мақсатпен жүрген және ҚР азаматының жарамды паспорты бар Қазақстан Республикасының азаматтары учаскелік комиссия құрылған Қазақстанның дипломатиялық өкілдігіне жүгіне алады", - деп хабарлады сыртқы істер министрлігінің баспасөз қызметі.
Дауыс беру 2022 жылғы 5 маусым күні жергілікті уақытпен сағат 07:00-ден 20:00-ге дейін өткізіледі.
СІМ шетелдегі сайлау процесін уақтылы және толықтай дайындау мақсатында Қазақстан азаматтарынан жақын маңдағы сайлау учаскесіне алдын-ала хабарласып, сайлаушылар тізіміне енгізу үшін мәлімет беруді сұрады.
Ел тағдырын бірге айқындайық!
Автор: Тахталифум ЕСЕНҒҰЛОВ, Ақтөбе облыстық мәслихат депутаты, Amanat партиясының республикалық, облыстық штабының мүшесі.
Тапсырыс беруші: "Amanat партиясы" қоғамдық бірлестігі Ақтөбе облыстық филиалы
Біз, қазақстандықтар, маңызды тарихи кезеңнің қарсаңында тұрмыз.
Мемлекет басшысы ұсынған реформа — Қазақстанның стратегиялық болашағын айқындайтын бастама.
Бұл — екінші Республиканың саяси іргетасы.
Президенттің тарихи шешімдері жаңа, әділетті Қазақстан құруға бағытталған.
1995 жылдан бері алғаш рет өткелі жатқан референдум Ата заңымыздың үштен бір бөлігін өзгертуі мүмкін.
Еліміздің біршама маңызды салаларында өзгеріс болады: Президенттің өкілеттігі қысқарады, Парламент пен мәслихаттардың рөлі айтарлықтай күшейеді, азаматтардың қатысуы едәуір артып, құқық қорғау саласы жүйелі түрде нығаяды.
Нақтылап айтсам, Мәжіліс пен облыстық мәслихаттардың депутаттарын сайлаудың аралас мажоритарлы-пропорционалды моделі енгізіледі.
Мәслихаттардың ықпалы артады Бұл қадам сайлаушылардың көзқарастары мен пікірлерін барынша толық қамтуға мүмкіндік береді.
Аудандық және қалалық мәслихаттардың депутаттарын сайлаудың мажоритарлық жүйесінің толықтай енгізілуі өңірлердің тыныс-тіршілігіне азаматтардың ықпал ету мүмкіндігін арттыруға жол ашады.
Конституцияның жаңарған нұсқасында Мемлекет басшысының жақын туыстарына саяси лауазым иеленуге және квазимемлекеттік секторда басшылық қызмет атқаруға тыйым салынады.
Сондай-ақ құқық қорғау саласы бойынша маңызды өзгерістер енгізіледі.
Атап айтсақ, Конституциялық сот құрылады.
Адам құқықтары жөніндегі уәкілдің, яғни омбудсменнің мәртебесі Ата Заңмен айқындалады.
Елімізде өлім жазасы мүлде жойылады.
Мұның бәрі азаматтардың құқықтары мен бостандықтарын қорғау үшін жасалып жатыр.
Жердің және табиғи ресурстардың иесі халық деген норманы Конституцияда біржола бекітудің де саяси мәні зор.
Осыған байланысты Негізгі заңның 6-бабы "Жер және оның қойнауы, су, өсімдіктер және жануарлар әлемі, басқа да табиғи ресурстар халыққа тиесілі" деп өзгермек.
Осы өзгерістерді Парламент депутаттары өздері дауыс беріп, бекіте алмайды.
Ол үшін халықтың қолдауы қажет.
Реформалар сәтті өткен жағдайда, халық ел басқаруға қатысып, саяси жүйемізде айтарлықтай өзгерістер жасалады.
Биліктің бірден-бір қайнар көзі халық екенін көрсетеді.
Яғни қоғам өз өкілдері арқылы маңызды шешімдерге араласады.
Ауқымды реформаларды заңмен бекіту үшін бізге референдум қажет.
Себебі бұл тек Президент не Парламент шешетін мәселе емес, бұл — бүкіл халықтың деңгейдегі міндет.
Біз ашық, өркендеген, заң үстемдік ететін, теңдік орнаған қоғам құруды көздеп отырмыз.
Президент пен халықтың мақсаты ортақ, көздегені бір.
Сол себепті референдумға қатысу — барлығымызға ортақ борыш!
Дана халқымыз айтқандай, қазіргі уақытта тірліктің де, берекенің де көзі – бірлікте.
Осы тұрғыда біздер Қазақстанның демократиялы, әділетті және өркениетті мемлекет болып құрылуына үлесімізді қосуымыз керек.
Ел тағдырын айқындайтын осынау маңызды кезеңде ешкім шет қалмауға тиіс.
Сондықтан баршаңызды 5 маусымда дауыс беріп, тарихи таңдау жасауға шақырамын!
Жаңа Қазақстанды құруға бірге атсалысайық.
ЕЛ БОЛАШАҒЫ ҮШІН РЕФЕРЕНДУМ ҚАЖЕТ
Қазақстан Республикасы Парламенті Мәжілісі төрағасының орынбасары, "AMANAT" партиясы республикалық штабының мүшесі Балайым Кесебаева референдумды қолдау, сайлаушыларды науқанға қатысуға шақыру мақсатында М.
Шәменов ауылындағы "Мега Агро" ЖШС жұмысшыларымен кездесу өткізді.
Штаб мүшелері егіс басындағы шаруаларға жалпыхалықтық референдум өткізудің алғышарттарын, ұсынылған реформалардың ерекшеліктерін, демократиялық түрленудің маңызын қарапайым әрі түсінікті сөздермен жеткізді.
Ықпалды Парламент – халықпен жақындасудан басталады.
Біз халықтың айтып отырған проблемаларын ортаға шығаруымыз керек.
Бүгін халықпен етене сөйлесіп, 5 маусымда өтетін референдум мәселесін пікірлесуге келдік.
Соңғы Жолдауда Президент тың саяси реформаларды жариялап, билік институттары арасындағы конституциялық құрылымды жетілдіруге мүдделі екенін танытты.
Мәжілісті қалыптастырудың аралас моделі енеді, Парламенттің бақылау функциялары кеңейеді, заңнамалық рәсімдер оңтайланады.
Яғни, азаматтардың мүддесін қорғау механизмі күшейеді.
Жаңа Қазақстанды құрудағы қадам – үлкен жауапкершілікті талап ететін дүние.
Сол себепті барлық жерлестерді игі істе өз үлесін қосуға шақырамын!
"Жаңа Қазақстанға бірге аяқ басып, өзгерістерді бірге енгізейік", – деді республикалық штаб мүшесі Балайым Кесебаев.
Егіншілермен кездесуге облыстық штабтың мүшесі Наурызбай Байқадамов және аудандық штаб мүшелері де қатысып, барша жұмысшыларды науқанға белсенді қатысуға шақырды.
Штаб мүшелерінен толыққанды мәлімет алған жұмысшы азаматтар жаңа өзгерістерге деген көзқарастары оң екенін жеткізді.
Жаңа Қазақстан және жастар
Автор: Абат ҚАРАТАЕВ.
Референдумды қолдау жөніндегі облыстық штабтың мүшесі Айшуақ Дәрменұлы мен Қ.Жұбанов атындағы өңірлік университеттің аға оқытушысы Ақылбек Қонысов жастармен кездесіп, олардың референдумға қатысты сауалдарына жауап берді.
"Жастар және Жаңа Қазақстан" тақырыбындағы іс-шара университет базасында өтті.
Студент қоғамдағы, елдегі елеулі өзгерістердің барлығынан тыс қалмауы керек.
Біз осы мемлекетте тұрып жатырмыз, сондықтан елде болып жатқан өзгерістердің бізге де қатысы бар.
Өздеріңіз білесіздер, 5 маусымда өтетін референдумда еліміздің Ата Заңы — Конституцияға өзгерістер енгізіледі, — деді А.Дәрменұлы.
Ол жиналғандарға Конституцияға енгізілетін суперпрезиденттік жүйеден қуатты Парламенті бар президенттік республикаға көшу, Парламент рөлін күшейту сияқты өзгерістерге кеңірек тоқталды.
— 5 маусымда сайлау учаскелеріне барып, жаңа өзгерістерге келісіп-келіспейтіндеріңізді білдіру үшін бес минут қана уақыт керек.
Дауыс бергенде бюллетеньдерде "иә" немесе "жоқ" деп көрсету жеткілікті.
Бұл жерде саясаттан тыс пайымдау қажет емес, жай ғана осы мемлекеттің азаматы ретінде ел болашағына өз үлесімізді қосуымыз керек, – деді Айшуақ Дәрменұлы.
Университет проректоры Есбол Мұханбетқалиевтің айтуынша, университет базасында 6 мыңға жуық сайлаушыны қамтитын 3 сайлау учаскесі жұмыс істейді.
Оның бірі бас кеңседе болса, екеуі тарих факультетінің ғимаратында орналасқан.
Олардың барлығы 5 маусымда дауыс беретін азаматтарды қабылдауға дайын.
Салиқалы сөз айтылды
Автор: Almaty-akshamy.kz
Сенат Төрағасы Мәулен Әшімбаев Алматы қаласында сарапшылармен, қоғамдық ұйымдардың көшбасшыларымен және зиялы қауым өкілдерімен кездесті, деп хабарлайды Almaty-akshamy.kz.
Кездесулер барысында "Жаңа Қазақстан" бағдары, елімізде жүргізіліп жатқан саяси және әлеуметтік реформалар, сондай-ақ, Конституцияға өзгерістер мен толықтырулар енгізу жөнінде өткізілетін республикалық референдумге дайындық мәселелері кеңінен талқыланды.
Конституцияға енгізілетін түзетулер, ең алдымен, адам құқықтарын қорғаудың барынша тиімді жүйесін қалыптастыруды көздейді.
Еліміздің әр азаматы жүгіне алатын Конституциялық сот құру, өлім жазасының күшін жою және Адам құқықтары жөніндегі уәкілдің рөлін арттыру сияқты нақты шаралар осы бағыттағы маңызды қадамдар.
Кездесу барысында Қарагөз Сүлейменова, Кенжехан Матыжанов, Мұратхан Шоқан, Ұлықбек Есдәулет, Бақытжан Бұқарбай, Ринат Зайытов, Болат Әбділманов, Жанар Айжанова, Өмірбек Жұбаниязов, Анар Фазылжан, Ұлжан Байбосынова, Жүрсін Ерман, Айгүл Жансерікова, Сәуле Жиреншина, Сәдуақас Ағытаев, Арман Жүдебаев қоғамдық жұртшылықты толғандырған бірқатар өзекті мәселені ортаға салды.
Мәулен Әшімбаев енгізілетін өзгерістер Парламенттің саяси жүйедегі рөлін және оның сайлаушылар алдындағы жауапкершілігін арттыратынын да атап өтті.
Парламент сайлауында аралас мажоритарлық-пропорционалды жүйе енгізіледі.
Мәжіліс құрамының 30 пайызы кейін бір мандатты округтер бойынша сайлана алады.
Бұл депутаттардың өз сайлаушылары алдындағы жеке жауапкершілігін арттырады.
Сайлаушылар үшін сайлау алдындағы уәделерін орындамаған депутатты кері қайтарып алу мүмкіндігі туады.
Сенат өңірлердің мүдделерін қорғайтын Палатаға айналуға тиіс.
Қолға алынған өзгерістерге байланысты Сенаттың өкілеттігі кеңейтіледі.
"Палата ел Президентінің Конституциялық соттың және Жоғары Сот кеңесінің төрағаларын тағайындауына келісім береді", – деді Мәулен Сағатханұлы.
Сондай-ақ Конституцияға енгізілген өзгерістердің нәтижесінде өңірлердің дербестігі де арта түсетіні айтылды.
Жоғары палата Төрағасы жиынды түйіндей келіп, Ата заңға енгізу үшін ұсынылған өзгерістер саяси бәсекелестікті күшейтуге және билік монополиясын жоюға арналғанын айтты.
Айтылған ұсыныстар зерделеніп, алдағы уақытта ескерілетінін назарға салды.
Референдумнан кейін Қазақстанды қандай өзгерістер күтіп тұр
Автор: ATPress.kz
Жер қойнауы халықтікі бола ма?
Өлім жазасы жойылып, елде заң қабылдау тәртібі өзгере ме?
Жалпы, қолданыстағы Конституцияның 91-бабына сәйкес оған өзгеріс енгізудің екі жолы бар, біріншісі осы – республикалық референдум, екіншісі – парламенттің қабылдауы.
1995 жылы Конституция референдум арқылы қабылданғанмен, оған қатарынан бес рет Парламент арқылы өзгеріс еніп отырды.
1995 жылдағы елдің саяси сауаттылық деңгейін, оның үстіне, халықтың қиын әлеуметтік-экономикалық жағдайын ескерсек, ел тұрғындарының көбі Конституцияға еніп жатқан өзгерістерден бейхабар болуы мүмкін еді, ал Конституцияға енген кейінгі бес өзгерісті Парламент өзі қабылдап отырды.
Сондықтан болар, бұл жолы Президент Конституцияға енетін өзгерістерді референдум арқылы қабылдауды жөн көрген.
ЗАҢҒА 56 ТҮЗЕТУ ЕНГІЗІЛЕДІ, АЛ БЮЛЛЕТЕНДЕ БІР-АҚ СҰРАҚ ҚОЙЫЛАДЫ
Келесі мәселе – Президент өтеді деп жариялағанмен, оның өткен не өтпеген болып саналуы тек халықтың қолында.
Бұл ретте 11 қаланың тұрғындары қандай дауыс берсе, сондай шешім қабылданады.
Егер 11 қаладағы халықтың көпшілігі "жақтап" дауыс берсе, онда түзетулер қабылданды деп есептеледі.
Егер бұл көрсеткішке қол жеткізілмесе, онда түзетулер қабылданбаған болып саналады.
Неге 11 қала?
Түсіндірейін.
"Республикалық референдум туралы" Конституциялық Заң бойынша референдумға шығарылатын мәселе, егер ол үшін өңірлердің кемінде үштен екісінде дауыс беруге қатысқан азаматтардың жартысынан астамы жақтап дауыс берсе, қабылданды деп есептеледі.
Айта кетейін, қазір Қазақстанда 17 өңір бар, өйткені, жаңа 3 облысты – Абай, Ұлытау, Жетісу облыстары құру туралы Жарлық осы жылдың 8 маусымынан бастап күшіне енеді, ол облыстар қосылмайды, осылайша 17 өңірдің үштен екісі 11 өңірді құрайды.
Осыған байланысты Конституцияға түзетулерді қабылдау толығымен халықтың еркіне байланысты", - деді референдум өткізудің тәртібін түсіндірген Әділет вице-министрі Алма Мұқанова.
Атап өткеніміздей, референдум арқылы Конституцияның 33 бабына 56 түзету енгізу көзделіп отыр.
Алайда сіз 5 маусым күні дауыс беруге барғанда бюллетеннен бір ғана сұрақ және ол сұрақтың не қолдаймын не қарсымын деген жауабын көресіз.
Мәселен халық өзгерістердің біреуін қолдап, екіншісіне қарсы болса не істеуі керек?
Бұл мәселені Әділет вице-министрі Алма Мұқанова былайша түсіндіріп берді: "Бұл сұрақ бірінші рет қойылып отырған жоқ.
Иә, референдумның бюллетенінде "өзгерістерді қолдайсыз ба, жоқ па?" деген бір ғана сұрақ болады.
Өйткені Конституцияға өзгерістер біртұтас жоба ретінде жасалған.
Сондықтан адам осы біртұтас өзгерісті көбінесе қолдай ма, әлде қарсы ма деген сұраққа ойлана келе өзі үшін таңдау жасауы керек", - дейді Әділет вице-министрі.
ӨЗГЕ ЕЛДЕР РЕФЕРЕНДУМ ӨТКІЗУ ҮШІН ҚАНДАЙ МОДЕЛЬ ҚОЛДАНАДЫ?
Алма Мұқанованың айтуынша, өзге елдер сияқты Қазақстан да референдум өткізудің түрлі моделін қолдана алады.
Тіпті әлгі Парламент арқылы ғана референдум жасау да сол модельдердің бір түріне жатады.
Біз сияқты өзге елдер де референдум өткізудің әртүрлі моделін ұстанып жүр.
Басқа елдердің тәжірибесін әрине, саралап, олармен танысты.
"Ол елдер де референдумның аралас моделін ұстанады", - дейді ол.
Жер байлығы – халықтікі, президенттің ықпалын азайту және мәжбүрлі еңбек.
Референдум қабылданса не өзгереді?
Алма Мұқанова Конституцияға көзделіп отырған өзгерістерді 12 тармаққа бөлді.
Олар: Президенттің лауазымына байланысты шектеулер, Тұңғыш Президент мәртебесіне байланысты барлық нормаларды алып тастау, Жерді, оның қойнауын, суды, өсімдіктер мен жануарлар дүниесін, басқа да табиғи ресурстарды халық меншігі деп жариялау, Кейбір адамдардың лауазымда болуына байланысты шектеулер, Өлім жазасын жою, Мәжіліс алдында жылына екі рет республикалық бюджеттің атқарылуы туралы есеп беретін Жоғары аудиторлық палата құру, Құқық қорғау институттарын күшейту, Конституциялық сот құру, Парламенттің қалыптасу моделін және жалпы сайлау жүйесін өзгерту, Заңдарды қабылдау жүйесін өзгерту, Мәжбүрлі еңбекті қолдану мүмкіндігі, Облыстардың, республикалық маңызы бар қалалардың және астананың әкімдерін тағайындау тәртібін өзгерту.
Осылардың арасында бұған дейін Президенттің лауазымына байланысты шектеулер, Тұңғыш Президенттің мәртебесі, Парламенттегі өзгерістер туралы біраз айтылды.
Ал өзге түзетулер қазақстандықтарға қандай мүмкіндік беріп, елде қалай демократия орната алады?
Бәрімізге белгілі, соңғы 10 жылда елде болған ең ірі шерулер еліміздің жеріне қатысты болды.
Билік жерді шетелдіктерге жалға беру туралы бастаманы қолға алғанда, халық бас көтерді.
Референдум бұл мәселені сырт айналып өтпеген, маңызды түзетудің бірі – жерді, оның қойнауын, суды, өсімдіктер мен жануарлар дүниесін, басқа да табиғи ресурстарды халық меншігі деп жариялау.
Бірақ бұл түзетудің де өз нюанстары бар.
Мәселен қазір жерді жекеменшікке алған адамдарға бұл түзету әсер етпейді.
Есесіне, референдум арқылы Конституцияда билікке тең болатын идея бар, ол – билік халыққа тиесілі болады деген режим.
Жерді, оның қойнауын, суды, өсімдіктер мен жануарлар дүниесін, басқа да табиғи ресурстарды халық меншігі деп жариялау.
Халық атынан меншік құқығын мемлекет жүзеге асырады.
Бұл аталған ресурстардың кімге тиесілі екендігі мәселесінде ақырғы нүктені қояды.
Мемлекеттік институттар тек халықтың атынан осы ресурстарды басқарады.
Бұл жерге жекеменшік режиміне ешқандай жағдайда әсер етпейтінін ескеру қажет, яғни жекеменшіктегі жер одан әрі де жекеменшікте болады.
Сондай-ақ, Конституцияда билікке қатысты ұқсас режим, идея бар екенін атап өткім келеді.
Конституция бойынша билік халыққа тиесілі.
"Алайда халық өз билігін мемлекеттік институттар арқылы жүзеге асырады", - дейді бұл түзетудің мәнін түсіндірген Әділет вице-министрі Алма Мұқанова.
Сонымен қатар, түзетулер қабылданса Мәжіліс алдында жылына екі рет республикалық бюджеттің атқарылуы туралы есеп беретін Жоғары аудиторлық палата құрылады.
Айта кетейік, қазір республикалық бюджеттің орындалуын Есеп комитеті бақылайды және ол жылына бір рет Парламент алдына шығады.
Бұдан өзге тағы бір өте маңызды түзету – елде заң қабылдау тәртібі өзгереді.
Қазір қандай да бір заң жобасы алдымен Мәжілісте қаралып, талқыланып, Сенаттың қабылдауына жіберілсе, референдум арқылы бұл тәртіпті өзгерту ұсынылып отыр.
Ал егер референдумдағы түзетулер қабылданса, енді заңдарды Мәжіліс қабылдайды да, Сенат қабылданған заңдарды не мақұлдайды, не мақұлдамайды.
Баса айта кетерлігі, түзетулер мақұлданса Конституциялық заңдарды қос палата бірге қабылдайды.
Осы және өзге де түзетулерге қатысты толыққанды ақпарат берген Әділет вице-министрі Алма Мұқанова қандай жағдай болмасын Қазақстанға енетін кез келген өзгеріс тек халықтың ғана қолында дегенді айтып, ойын қорытындылады.
Ел халқы бұл түзетулерге жақтап дауыс бере алады немесе қарсы дауыс бере алады.
Егер жақтап дауыс берсе, онда ұсынылған өзгерістер моделі іске қосылады.
Егер халық қарсы дауыс берсе, онда түзетулер қабылданбайды және қолданыстағы модель сақталады.
"Таңдау ел азаматтарының қолында", - дейді ол.
Республикалық референдум: қазақстандықтар 52 елде дауыс бере алады.
Қазақстанның сыртқы істер министрлігі шет мемлекеттердегі сайлау учаскелерінің толық тізімін жариялады.
Шетелде жүрген Қазақстан азаматтары Конституцияға түзетулер енгізу жөніндегі республикалық референдумға қатыса алады.
Сыртқы істер министрлігінің мәліметінше, 52 мемлекетте 65 учаскелік комиссия құрылған.
Әлемнің 52 елінде Қазақстанның шетелдегі мекемелері жанынан 65 учаскелік комиссия құрылды.
Олардың толық тізімімен мына сілтеме арқылы танысуға болады.
"Дауыс беруге қатысу үшін белсенді сайлау құқығы бар, тиісті шет мемлекетте тұратын немесе жеке, қызметтік, іскерлік, туристік мақсатпен жүрген және ҚР азаматының жарамды паспорты бар Қазақстан Республикасының азаматтары учаскелік комиссия құрылған Қазақстанның дипломатиялық өкілдігіне жүгіне алады", - деп хабарлады сыртқы істер министрлігінің баспасөз қызметі.
Дауыс беру 2022 жылғы 5 маусым күні жергілікті уақытпен сағат 07:00-ден 20:00-ге дейін өткізіледі.
СІМ шетелдегі сайлау процесін уақтылы және толықтай дайындау мақсатында Қазақстан азаматтарынан жақын маңдағы сайлау учаскесіне алдын-ала хабарласып, сайлаушылар тізіміне енгізу үшін мәлімет беруді сұрады.
Ресейдегі қазақстандықтар референдумға қатысады.
Сенат депутаты Сұлтанбек Мәкежанов Қазақстанның Ресейдегі Елшілігінде қазақстандық дипломаттармен кездесіп, алдағы референдум мәселелерін талқылады, деп хабарлайды Деловой Қазақстан.
Депутат кездесу барысында Конституцияға енгізілетін өзгерістер туралы егжей-тегжейлі айтып берді.
Ол осы түзетулер қазіргі ахуалды елеулі түрде өзгертетіні туралы хабардар етті.
Конституциялық сотты қайта құру әділетті және құқықтық мемлекет құрудағы маңызды қадам болады, бақылау жүйесін, сондай-ақ азаматтардың конституциялық құқықтарын қорғауды институттық тұрғыда күшейтеді.
"Сонымен қатар, депутаттар сайлауына тек саяси партиялар ұсынған адамдар ғана емес, өзін-өзі ұсынушылар да түсе алады", - деді депутат.
Ресейдегі Қазақстан елшілігінің өкілі Александр Синяговский өз кезегінде референдум өткізуге дайындық аясында дипломаттар Ресей аумағында жүрген Қазақстан азаматтарының референдумға қатысуы үшін қажетті жағдайлар жасап жатқанын хабарлады.
Ұлттық арнаға "ҚазМұнайГаз" ұлттық компаниясы басқарма төрағасының кеңесшісі Жақсыбек Құлекеев арнайы сұхбат берді.
Мемлекет басшысы Қасым - Жомарт Тоқаевтың қабылдауында экономиканың бүгіні мен болашағы талқыланды.
Ел экономикасындағы түрлі қолайсыз жағдайды байқап отырмыз.
"Соның ішінде Қазақстанға келетін шетелдік инвестиция азайып кетті", - деді ол.
Ата Заңымыз - ар-ожданымыз.
Автор: Қажымұрат СМАҒҰЛОВ, "Сарыарқа самалы" газеті, сейсенбі, 29 тамыз, 1995 жыл.
1995 жылы мемлекеттік маңызы бар мәселені халқымыз дауысқа салып, еліміздің басты құжаты бекітілген күнді алғашқылардың бірегейі болып сүйіншілеген ұлттың үні мен рухтың жаршысына айналған қазақ басылымдары еді.
Сол тұста ұлттық парақтар бүкілхалықтық референдум жайын елге қалай хабарлады?
Сарғайған парақтар не жариялады?
Тәуелсіз еліміз үшін 1995 жыл саяси-әлеуметтік айтулы оқиғаға толы уақыт болды.
Аталған ел дамуындағы бетбұрыс кезеңнің жаңалықтарын өңіріміздің басты ақпарат таратушы басылымы - "Saryarqa samaly" газеті (бұрынғы "Қызыл ту") жариялады.
Газет ұжымы 1995 жылы сәуір айының бірнеше нөмірлерінде "Ата Заңымыз – ар-ожданымыз" сипаттағы үзбей материал жарияланғанын аңғардық.
Ал редакция 1995 жылы сәуірдің 27 күні, бейсенбілік нөмірде "Арқа сүйерім – халықтың сенімі мен үміті" атты мақаланы ұсыныпты.
Бұл "Егемен Қазақстан" газетінің бас редакторы Нұрлан Оразалиннің сұрақтарына республика Президенті жауап қайтарды" деген сөйлеммен басталған екен.
Мұнда "Демократияны демагогиямен шатастыруға болмайды".
Демократияның әдемі тонын жамылып, айнала бере өзгенің қолымен от көсеп, өтірік өзеуреп, жүгенсіздікке жол беру, қоғамды бейберекеттік пен қылмыстың көк тұманына батыру өзің отырған бұтақты балталаумен бірдей.
Иә, мен тәртіп диктатурасы, дәлірек айтқанда, ұлы мәртебелі Заңның диктатурасы салтанат құрғанын қалаймын.
Заң алдында бәріміз бірдейміз.
"Заңмен өмір сүріп, қызмет етуге үйренуіміз керек" деген Презиент Н.Назарбаевтың сөзімен берілген.
Арада екі күн өткен соң, 29 сәуір күні газет шығарылымында "Бәрі дауыс беруге дайын" атауымен облыстық сайлау комиссиясының ақпараты кеңінен баяндалған.
Дәлірек айтар болсақ, оның ішінде: "Референдумды өткізуге облыста 16 аумақтық комиссия құрылды.
Оның 150 мүшесі бар.
601 учаскелік комиссияда 4854 адам мүше.
Облыс бойынша дауыс берушілердің тізімі күн ілгері жасалды.
Тізімге 521 мың 374 адам енгізілді.
Барлық сайлау комиссиялары қажетті құжаттармен, бюллетеньдермен, техникалық құралдармен, телефон байланысымен қамтамасыз етілген.
"Денсаулықтарына байланысты сайлау учаскелеріне бара алмайтындар үшін үйлеріне барып, дауыс берулерін ұйымдастыруға арнаулы көлік, адамдар бөлінген" деген деректер ұсынылған екен.
Осы тұстардан-ақ, қазақ-стандықтардың маңызды әрі тарихи оқиғадан қалыс қалмағанын аңғаруға болады.
Ұжым 1995 жылы қыркүйек айының 9 күні сенбілік нөмірінде "Қазақстан Республикасы Президентінің Жарлығы" туралы мәліметтер ұсынған.
Әсіресе, республикалық референдум қорытындыларының ресми түрде жариялануына және Конституцияның 1995 жылғы 5 қыркүйектен бастап күшіне енуіне байланысты қаулыға баса мән беріліпті.
Сондай-ақ, басылым "1995 жылы 30 тамыз күні республикалық референдумда қалай дауыс береміз?" туралы мақалада Орталық сайлау комиссиясының хабарын былай деп жазды: 
Әрбір азамат өзі үшін дауыс береді.
Дауыс беруге арналған бюллетень сайлаушының жеке құжаты бойынша тізім арқылы беріледі.
Азамат бюллетеньді алғаны туралы тізімге қол қояды.
Оған қоса "Референдум күніне арналған сайлаушылар тізімін ұсыну аралығында азаматтың өз тұрағын ауыстырғанда учаскелік комиссия сайлаушылардың өтініші бойынша оның жеке куәлігін, құжатын көрсеткен жағдайда тізімге тиісті белгі қоя отырып, оған дауыс беру құқығы жөніндегі куәлік береді".
"Дауыс беруге мүмкіндік әперер мұндай куәлік көрсеткен жағдайда референдумның учаскелік комиссиясы азаматты сыртта жүргеніне қарамастан қосымша тізімге енгізеді" деп қажетті мәліметтерді атап өткен.
Сонымен қатар, журналистер 1995 жылы тамыздың 29 күні шыққан сейсенбілік нөмірдің беттерінде "Жаңа Конституция - елдің болашағы", "Жастар және уақыт", "Металлургтер түгел қатысады", "Ата Заңымызды қолдайық", "Атыраудан хабарлар", "Ауыл зейнеткерлері қолдайды" деген атаумен Қазақстан облыстары мен қалаларында референдумның маңыздылығы жөнінде меншікті тілшілердің жазбасын аңғардық.
Бұл халық үніне құлақ түрген, әділдікке бастар жаңа күннің мәнін дәлме-дәл ұғындырғандай.
Тәуелсіздік жылдарындағы жаңару реформаларының ең басты қадамы ел Конституциясының жаңғыруына бастау алады.
Бұл өткен мен бүгінді сабақтастырған тарихи уақиғаны баспасөз беттерінен көрдік, оқыдық.
Әлі де елдігімізді жырлап, ұлт бойындағы әділдікке бастар жолды әспеттейтін қазақ басылымының жазары көп.
Жағымды жаңалықтар легі көп болсын!
Ұжым болып дауыс береміз.
Автор: Айдана БОРАНБАЕВА, Екібастұз қаласы.
"Аманат" партиясы республикалық партиялық штабының мүшелері, Мәжіліс депутаттары Айгүл Нұркина мен Вера Ким, ұйымның облыстық филиалының атқарушы хатшысы Илья Теренченко Екібастұз қаласындағы еңбек ұжымдарымен кездесіп, Ата заңымызға енгізілетін өзгерістерді түсіндірді.
Штаб мүшелері алдымен "Еуразиялық корпорациясы" АҚ-ның "Шығыс" кеніші еңбеккерлерімен жүздесті.
Мәжіліс депутаты Айгүл Нұркинаның айтуынша, Мәжілістегі депутаттар саны 107-ден 98 адамға азаяды.
Мұндай депутаттар сайлауалды бағдарламасын орындамай жатса, сайлаушылар оларды кері шақырып алуға құқылы және де орындарға тағайындаудың өзінде бірнеше талаптар қойылатын болады.
Парламент Мәжілісінде енді Қазақстан халқы Ассамблеясының өкілі болмайды.
- "Жаңа Қазақстандағы" Конституцияға енгізілетін жаңа өзгерістердің келешегіне сенеміз.
Бұл - еліміздің жарқын болашағы үшін жасалып жатқан ауқымды іс.
Еліміздің болашағы үшін референдумда барша отбасымызбен, әріптестерімізбен өз дауысымызды береміз, - деді "Шығыс" СӨС өндірісін ұйымдастыру менеджері Ойрат Қалымұлы.
Кездесудің жалғасы қаланың №2 перинаталдық орталығында, "Достық үйінде", "Maxi Mall" сауда орталықтарында өтті.
Штаб мүшелері қала тұрғындары тарапынан туындаған сауалдарға жан-жақты жауап беріп, 5 маусым күні өтетін референдумға белсенді қатысуға шақырды.
Жарқын болашаққа жол ашады.
Автор: Азат Бейсбеков, ҚР мемлекеттік қызмет істері агенттігі Алматы облысы бойынша департаментінің мемлекеттік қызмет басқармасының бас маманы.
Конституциялық референдум өткізуге санаулы уақыт қалды.
Ел тарихындағы елеулі оқиғаға бейжай қарамай белсенді қатысу – әрбір азаматтың басты борышы.
Себебі бұл – елдің бүгіні ғана емес, келешек ұрпақтың тағдырына тікелей әсер ететін құнды құжат.
Референдум – мемлекеттің ең маңызды мәселелерін халық болып шешудің басты тетігінің бірі.
Осы арқылы әрбір әрекетімізді, атқарар іс­тері­­мізді, еңсерер меже-мін­дет­тері­мізді өзара ақылдаса оты­рып, кемеліне келтіріп, жүйе­лі жүр­гізе аламыз.
Мұндай пле­бис­цит әрбір азаматқа өз ұста­ным-пікірінің мемлекет үшін маңыз­ды екенін түсінуге, Отанымызды ортақ көркею әр азаматтың басты парызы екенін аңғартады.
Жалпы алдағы референдум нәтижесінде жүзеге асатын конституциялық реформаның аясында Ата Заңның әрбір үшінші бабы өзгереді деп жоспарлануда.
Конституцияның үштен бірін қамтитын бұл өзгерістер Қазақстанның саяси өмірін түбегейлі өзгертуі тиіс.
Атап айт­қанда, Президент өкілеттіліктері шектеледі, Конституциялық сот құрылады, Адам құқы жөніндегі омбудсменге конституциялық мәртебе беріледі, өлім жазасы түбегейлі жойылады, жердің асты мен үстіндегі қазына халықтың меншігі екені құқықтық тұрғыда бекітіледі, Парламенттің рөлі, Үкіметтің жауапкершілігі күшейеді.
Сайлау жүйесі өзгеріп, пропорционалды-мажоритарлы жүйе енгізіледі, азаматтардың мемлекеттік шешімдерді қабылдауға қатысу мүмкіндігі артады.
Біздің пайымдауымызша, Ата Заңның үштен бірінің өзгеруі бірінші кезекте саяси өмірдегі бәсекелес­тікті арттырып, әділеттілік пен заң үстемдігін қамтамасыз етсе, одан соң ел дамуына ықпал етеді.
Өйткені бұқара мемлекеттік және жергілікті деңгейдегі шешімдердің қабылдануына өз өкілдері арқылы ықпал ету тетігіне ие болмақ.
Ауқымды шараны өткізу – ел сенімін нығайтады.
Кез келген өзгеріс қоғамды демократияландыруға, әлеуметтік-экономикалық мәселелерді шешуге молмүмкіндік береді.
Әрбір кәмелет жасқа толған қазақстандық референдумға белсенді қатысып, маңызын түсінуі тиіс.
Сенаторлар Ақтөбе облысының тұрғындарымен алдағы референдумды талқылады.
Парламент Сенатының депутаттары Мұхтар Жұмағазиев пен Бауыржан Қаниев Ақтөбе облысының аудандарында болып, бірқатар елді мекендерді аралады және өңір тұрғындарымен әңгімелесті, деп хабарлайды Деловой Қазақстан.
Ембі қаласы мен Жұрын ауылы тұрғындарымен кездесулердің басты тақырыбы Президенттің бастамасымен қолға алынған конституциялық реформалар және ағымдағы жылдың 5 маусымында өтетін республикалық референдумның маңызды туралы болды.
"Референдум – демократияның маңызды институты, өйткені онда мемлекеттік маңызы бар мәселелер бойынша халықтың пікірі ескерілетін болады", - деді Мұхтар Жұмағазиев.
Сенаторлар Ақтөбе тұрғындарымен де бірқатар кездесулер өткізіп, облыс орталығының әлеуметтік маңызды нысандарын аралады.
Олар "Бопай" балабақшасының жұмысымен танысып, білім беру саласының қызметкерлерімен және Қ.Жұбанов атындағы Ақтөбе өңірлік мемлекеттік университетінің профессорлық-оқытушылық құрамымен кездесу өткізді.
Референдум жастар үшін аса маңызды.
Өйткені сайлаушылардың негізгі аудиториясы – жастар.
"Жастар өз кезегінде алдағы өзгерістерге зор үміт артады", - деді Бауыржан Қаниев.
Депутаттар сонымен қатар жерлестеріне ҚР Парламенті Сенатының заң шығару жұмысы туралы айтып, қойылған сұрақтарға жауап берді.
Неліктен референдумға қатысу маңызды?
Конституциялық реформа нені көздейді?
Неліктен референдумға қатысу маңызды?
Бұл сұраққа ҚР Президенті жанындағы ҚСЗИ директорының орынбасары Алуа Жолдыбалина жауап берді.
Референдум — халық пен мемлекет үшін маңызды процес.
Халық арасында неге референдум болайын деп жатыр сұрақ бар.
Осы орайда сайлау мен референдумның айырмашылығына тоқтала кетсек, негізі екеуі ұқсас процес, екеуінде де халық қатысады.
Бірақ референдумде кез келген мәселе күн тәртібіне шыға бермейді.
Онда жиі шығатын мәселе конституциялық өзгеріс, екінші мәселе Президенттің өкілеттігін ұзартуға байланысты өткізеді және үшіншіден тәуелсіздікке қатысты, яғни кез келген мемлекет белгілі одаққа мүше болады немесе одан шыққан кезде референдум өткізеді.
Демек, халық үшін маңызды тақырыптар референдум арқылы шешімін табады
— деді спикер орталық коммуникациялар алаңында өткен баспасөз мәслихатында.
Алуа Жолдыбалинаның айтуынша, биыл конституциялға енгізілген өзгерістер ол тарихи өзгерістер.
Бұған дейін "КИСИ GPS: Gylym.Pikir.Sayasat" сараптамалық алаңының кезекті отырысында Алуа Жолдыбалина өлім жазасынан бас тартсақ, қылмыс көбеюі мүмкін бе деген сұраққа жауап берген болатын.
Неліктен референдумға қатысу маңызды?
Конституциялық реформа нені көздейді?
Неліктен референдумға қатысу маңызды?
Бұл сұраққа ҚР Президенті жанындағы ҚСЗИ директорының орынбасары Алуа Жолдыбалина жауап берді.
Референдум — халық пен мемлекет үшін маңызды процес.
Халық арасында неге референдум болайын деп жатыр сұрақ бар.
Осы орайда сайлау мен референдумның айырмашылығына тоқтала кетсек, негізі екеуі ұқсас процес, екеуінде де халық қатысады.
Бірақ референдумде кез келген мәселе күн тәртібіне шыға бермейді.
Онда жиі шығатын мәселе конституциялық өзгеріс, екінші мәселе Президенттің өкілеттігін ұзартуға байланысты өткізеді және үшіншіден тәуелсіздікке қатысты, яғни кез келген мемлекет белгілі одаққа мүше болады немесе одан шыққан кезде референдум өткізеді.
Демек, халық үшін маңызды тақырыптар референдум арқылы шешімін табады
— деді спикер орталық коммуникациялар алаңында өткен баспасөз мәслихатында.
Алуа Жолдыбалинаның айтуынша, биыл конституциялға енгізілген өзгерістер ол тарихи өзгерістер.
Бұған дейін "КИСИ GPS: Gylym.Pikir.Sayasat" сараптамалық алаңының кезекті отырысында Алуа Жолдыбалина өлім жазасынан бас тартсақ, қылмыс көбеюі мүмкін бе деген сұраққа жауап берген болатын.
Дамудың жаңа бағдарын талқылады.
Сенат Төрағасы Мәулен Әшімбаев Алматы қаласында сарапшылармен, қоғамдық ұйымдардың көшбасшыларымен және зиялы қауым өкілдерімен кездесті.
Кездесу барысында "Жаңа Қазақстан" бағдары, елімізде жүргізіліп жатқан саяси және әлеуметтік реформалар, сондай-ақ Конституцияға өзгерістер мен толықтырулар енгізу жөнінде өткізілетін республикалық референдумға дайындық мәселелері кеңінен талқыланды.
Парламент Сенаты жанындағы Жас сарапшылар клубының мүшелерімен кездесу барысында Мәулен Әшімбаев Мемлекет басшысы жариялаған конституциялық реформа әр қазақстандықтың өміріне қалай әсер ететініне тоқталды.
Сенат Спикерінің айтуынша, Конституцияға енгізілетін түзетулер ең алдымен адам құқығын қорғаудың барынша тиімді жүйесін қалыптастыруды көздейді.
Еліміздің әр азаматы жүгіне алатын Конституциялық Сот құру, өлім жазасының күшін жою және Адам құқықтары жөніндегі уәкілдің рөлін арттыру сияқты нақты шаралар осы бағыттағы маңызды қадамдар екені сөзсіз.
Мәулен Әшімбаев енгізілетін өзгерістер Парламенттің саяси жүйедегі рөлін және оның сайлаушылар алдындағы жауапкершілігін арттыратынын да атап өтті.
Парламент сайлауында аралас мажоритарлық-пропорционалды жүйе енгізіледі.
Мәжіліс құрамының 30 пайызы кейін бір мандатты округтер бойынша сайлана алады.
Бұл депутаттардың өз сайлаушылары алдындағы жеке жауапкершілігін арттырады.
Сайлаушылар үшін сайлау алдындағы уәделерін орындамаған депутатты кері қайтарып алу мүмкіндігі туады.
Сенат нағыз өңірлердің мүддесін қорғайтын палатаға айналуға тиіс.
Қолға алынған өзгерістерге байланысты Сенаттың өкілеттігі кеңейтіледі.
"Палата ел Президентінің Конституциялық Соттың және Жоғарғы Сот кеңесінің төрағаларын тағайындауына келісім береді", – деді Мәулен Әшімбаев.
Сондай-ақ Конституцияға енгізілген өзгерістердің нәтижесінде өңірлердің дербестігі де арта түсетіні айтылды.
Облыстардың, республикалық маңызы бар қалалардың және астананың әкімдерін тағайындау рәсімі өзгереді.
Енді ел Президенті әкім лауазымына тағайындау үшін кемінде екі кандидатура ұсынады.
Олар үшін сол өңірдегі мәслихаттардың депутаттары дауыс береді.
Осылайша, әкімдердің жанама сайлауы енгізілмек.
Сенат Спикері осы және басқа да нақты бастамалар жергілікті биліктің дербестігін арттыруға және өкілеттіктерді орталықтан өңірлерге беруге ықпал ететінін айтты.
Мәулен Әшімбаев Ата Заңға енгізу үшін ұсынылған өзгерістер саяси бәсекелестікті күшейтуге және билік монополиясын жоюға арналғанын да тілге тиек етті.
Мысалы, Мемлекет басшысы өз өкілеттігін атқару кезінде саяси партиядан шығуға міндетті болады.
Осылайша, ел Президентінің барлық саяси партияға қатысы теңеседі.
Бұл норма Орталық сайлау комиссиясының, Жоғары аудиторлық палатаның және Конституциялық Соттың төрағалары мен мүшелеріне, сондай-ақ бүкіл сот жүйесіне қатысты қолданылады.
Әкімдер мен олардың орынбасарларына партия филиалдарында лауазым иеленуіне заңмен тыйым салынады.
Сондықтан Мәулен Әшімбаев еліміздің әр азаматының 5 маусым күні референдумға қатысып, Жаңа Қазақстан үшін дауыс беруі аса маңызды екеніне назар аударды.
Сенат Спикері Алматыда өткен палата жанындағы "Ұлттық мүдде" диалог алаңының екінші отырысына қатысты.
Зиялы қауым өкілдерімен кездесуде де конституциялық өзгерістер мен олардың ел дамуына әсері сөз болды.
"Бұл өзгерістің бәрі Қазақстанды демократиялық, құқықтық, әділетті, әлеуметтік мемлекет ретінде нығайтуға арналған.
Осы бағыттағы жұмыстар Конституцияға өзгерістер енгізумен шектелмейді.
Саяси жүйемізді реформалау кезең-кезеңімен жалғаса береді.
Соның аясында жыл соңына дейін біраз заң қабылданады.
Осындай маңызды өзгерістерден зиялы қауым өкілдері де қалыс қалмағаны жөн", – деді Мәулен Әшімбаев.
Сонымен қатар Сенат Спикері Асанәлі Әшімовтің 85 жасқа толуына орай ұйымдастырылған "Аңыз Асанәлі" атты салтанатты іс-шараға қатысып, Мемлекет басшысының өнер иесінің атына жолдаған құттықтауын оқып берді.
Референдумға оннан астам халықаралық ұйым аккредиттелді – СІМ.
Маусымда өтетін референдумға оннан астам халықаралық ұйым өз бақылаушыларын аккредиттеді.
Бұл туралы ҚР Премьер-Министрінің орынбасары – Сыртқы істер министрі Мұхтар Тілеуберді айтты, деп хабарлайды ҚазАқпарат тілшісі.
Дипломатиялық корпус өкілдерімен өткен жиналыста Сыртқы істер министрі Қазақстандағы реформалар дағдарыстар мен оқиғаларға, оның ішінде пандемия, қаңтардағы тәртіпсіздіктер, әлемдегі геосаяси жағдай мен оның экономикаға салдарына қарамастан жүріп жатқанын атап өтті.
Осы факторлардың барлығына қарамастан, біздің еліміз дамудың жаңа деңгейіне батыл қадам басып, жаңа Қазақстанға қарай бет алды.
Біз Үкімет ретінде референдумды ең үздік демократиялық стандарттарға сәйкес әділ және ашық түрде өткізуді қалаймыз.
Біз, Үкімет ретінде, халқымыздың референдумда ауқымды реформаларды қолдайтынына үміттенеміз.
Қоғамдық пікірге жасалған сауалнамалар да ұсынылған түзетулерге қолдау көрсетіп, сайлаушылардың салыстырмалы түрде көбірек келеді деген болжам жасауда.
Бұл көңіл қуантады— деді Мұхтар Тілеуберді.
Сонымен бірге министр қазақстандықтарды өз құқығын пайдалануға және алдағы референдумда белсенді дауыс беруге шақырды.
Ұлт ретінде референдум кезінде және алдағы айларда реформалық бағдарламамызға халықаралық серіктестерден ауқымды және тұрақты қолдау аламыз деп үміттенеміз.
"Қазіргі уақытта оннан астам халықаралық ұйым мен кейбір мемлекеттер референдумда өз бақылаушыларын аккредиттеді"— деді М.Тілеуберді.
Айта кетейік, биыл 5 маусымда республикалық референдум өтеді.
Онда Конституцияның 33 бабына 56 өзгеріс енгізу мәселесі шығарылады.
Референдумға оннан астам халықаралық ұйым аккредиттелді – СІМ.
Маусымда өтетін референдумға оннан астам халықаралық ұйым өз бақылаушыларын аккредиттеді.
Бұл туралы ҚР Премьер-Министрінің орынбасары – Сыртқы істер министрі Мұхтар Тілеуберді айтты, деп хабарлайды ҚазАқпарат тілшісі.
Дипломатиялық корпус өкілдерімен өткен жиналыста Сыртқы істер министрі Қазақстандағы реформалар дағдарыстар мен оқиғаларға, оның ішінде пандемия, қаңтардағы тәртіпсіздіктер, әлемдегі геосаяси жағдай мен оның экономикаға салдарына қарамастан жүріп жатқанын атап өтті.
Осы факторлардың барлығына қарамастан, біздің еліміз дамудың жаңа деңгейіне батыл қадам басып, жаңа Қазақстанға қарай бет алды.
Біз Үкімет ретінде референдумды ең үздік демократиялық стандарттарға сәйкес әділ және ашық түрде өткізуді қалаймыз.
Біз, Үкімет ретінде, халқымыздың референдумда ауқымды реформаларды қолдайтынына үміттенеміз.
Қоғамдық пікірге жасалған сауалнамалар да ұсынылған түзетулерге қолдау көрсетіп, сайлаушылардың салыстырмалы түрде көбірек келеді деген болжам жасауда.
"Бұл көңіл қуантады"— деді Мұхтар Тілеуберді.
Сонымен бірге министр қазақстандықтарды өз құқығын пайдалануға және алдағы референдумда белсенді дауыс беруге шақырды.
Ұлт ретінде референдум кезінде және алдағы айларда реформалық бағдарламамызға халықаралық серіктестерден ауқымды және тұрақты қолдау аламыз деп үміттенеміз.
"Қазіргі уақытта оннан астам халықаралық ұйым мен кейбір мемлекеттер референдумда өз бақылаушыларын аккредиттеді"— деді М.Тілеуберді.
Айта кетейік, биыл 5 маусымда республикалық референдум өтеді.
Онда Конституцияның 33 бабына 56 өзгеріс енгізу мәселесі шығарылады.
Белсене қатысып, дауыс беруге шақырды
Автор: Серік САПАРҰЛЫ, "Арқа ажарының" өз тілшісі.
Ш.Уәлиханов атындағы университеттің конференц залында ҚР Парламенті Мәжілісінің депутаты, филология ғылымдарының докторы Сауытбек Абдрахманов "Ақмола-"Тіршілік" ЖШС-іне қарасты "Арқа ажары", "Акмолинская правда" газеттері, "Ақмола ньюс" порталы және қалалық "Көкшетау", "Степной маяк" газеттерінің журналистерімен алдағы 5 маусым күні Қазақстан Республикасының Конституциясына өзгерістер енгізу мақсатында өтетін референдумның маңызы мен мазмұны жөнінде кездесу өткізді.
Кездесуді "Ақмола-"Тіршілік" ЖШС-інің директоры, Сенаторлар Кеңесінің мүшесі Жабал Ерғалиев жүргізді.
Мәжіліс депутаты, ғалым, қаламгер Сауытбек Абдрахманов елімізде ағымдағы жылдың 5 маусымына белгіленген Қазақстан Республикасының Конституциясына өзгерістер енгізуге арналған референдумның маңыздылығы, онда ұсынылған өзгерістер, ол өзгерістер әкелер ерекшеліктер мен жаңалықтар туралы әңгімеледі.
Парламенттің рөлін күшейтудегі, суперпрезиденттік басқарудан біртіндеп бас тартудағы мақсат, партияның мемлекеттік аппаратқа кірігуіне жол бермеудің, өкілді билік тармағын қайта құрудың игі ықпалы, тағы басқа мәселелерге кеңінен тоқтала келіп, Конституциядағы өзгерістердің Жаңа Қазақстанды құруға негіз болуындағы маңызын атады.
Тәуелсіздіктің алғашқы жылдарында суперпрезиденттік басқару үлгісі қажет болды.
"Екі тізгін, бір шылбыр" бір адамның қолында болмаса болмайтын болды.
Сондай, тегеуріннің арқасында көптеген қиындықтарды еңсердік.
Бірақ, оның өзгеруі, жаңа қалыпқа көшуі ұзаққа созылып кетті.
Оны кешегі Қаңтар оқиғасы көрсетті.
2022 жылдың қаңтар айынан, бейнелі түрде айтсақ, Екінші Республика құру, Қазақстан Республикасының жаңа дәуірі басталды деуге болады, – деді Сауытбек Абдрахманұлы.
Президент Жолдауында көтерілген, Конституцияның баптарын өзгертуге ұсынылған баптар туралы тартымды әңгіме жүргізген депутат журналистер алдында тұрған міндет халыққа қоғам өміріне белсене қатысудың, қандай болсын сайлау, референдумдарға келіп, дауыс берудің маңыздылығын насихаттау болып табылатынын айтты.
Ел тағдырын бүкіл халық болып, бірігіп, өзіміз шешуіміз керек.
Өз пікірімізді білдіріп отыруымыз қажет.
"Референдумға қатысып, азаматтық белсенділігімізді көрсетейік!",- деп аяқтады сөзін депутат.
Кездесу соңында Жабал Ерғалиұлы Сауытбек Абрахмановқа мазмұнды әңгімесі үшін журналистер атынан алғыс айтты.
Азаматтардың өз еркін білдіруінің төте жолы.
Автор: Талғат ЖҮНІСОВ, Ақмола облыстық мәслихатының хатшысы, Ақмола облыстық қоғамдық кеңесінің төрағасы.
2022 жылдың 5 маусымында біздің еліміз үшін тарихи оқиға орын алғалы отыр.
Бұл күні Қазақстан Республикасы Конституциясына өзгерістер мен толықтырулар енгізу жөніндегі республикалық референдум өтеді.
Қазақстан Республикасының Президенті бұл Жарлыққа 5 мамыр күні қол қойды.
Конституцияға түзетулер жөніндегі республикалық референдумға дауыс беретін күні 18 жасқа толған, белсенді сайлау құқығына ие кез-келген азамат қатыса алады.
Референдум өткізілуі үшін оған референдумға қатысу тізіміне енгізілген азаматтардың жартысынан астамы қатысуы керек.
Қазақстан Республикасы Орталық сайлау комиссиясының 1 сәуірдегі мәліметі бойынша сайлаушылар реестріне Қазақстанның 11 695 439 азаматы енгізілген.
Елімізде референдумның өтетін күні тағайындалғаннан кейін үгіт науқаны өріс алды.
Ол 2022 жылдың 4 маусымы күні 12.00 сағатта аяқталуы тиіс.
Сайлау заңдылығына сәйкес үгіт жұмыстарына референдумның алдындағы күні және ол өтетін күні тыйым салынады.
Ақмола облыстық мәслихатының депутаттары және қоғамдық кеңес мүшелері үгіт науқанына белсенді кірісіп кетті.
Олар тұрғындармен кездесулер өткізуде, бұқаралық ақпарат құралдары мен әлеуметтік желіде еліміздің Ата Заңына енгізілетін түзетулердің мәні мен маңызын түсіндіруде.
Біздің елімізде референдум соңғы рет 1995 жылы өткізілген болатын.
Осындан үш жыл бұрын Мемлекет басшысы еліміздің дамуына қатысты ең маңызды мәселелер әрбір қазақстандықтың пікірін есепке ала отырып, шешілуі қажеттігін атап өткен еді.
Бұл жолы қолданыстағы конституцияның үштен біріне жуығы өзгертілгелі отыр.
Сондықтан, азаматтар мұның біздің әрқайсымыздың өмірімізге зор ықпалы барын барынша түсінулері тиіс.
Конституцияның жаңа редакциясында мәселен, ату жазасына толықтай тыйым салуды енгізу ұсынылады.
Конституцияның қазіргі қолданыстағы нұсқасында Қазақстанда ату жазасы адамдар қаза тапқан террористік қылмыстар үшін ең жоғары жаза болып табылатындығы айтылған.
Оған қоса, ату жазасы соғыс уақытында аса ауыр қылмыстар жасаған адамдарға шығарылуы мүмкін.
Олар өздерін кешіру жөнінде тиісті орындарға өтініш жаза алады.
Алайда, 2021 жылдың аяғында Президент Қ.К.Тоқаев ату жазасын толықтай алып тастау туралы заңға қол қойды.
Ол ату жазасын алып тастау белгілі бір талқылаусыз қабылдануы қажеттігі жөнінде бірқатар құқық қорғаушылардың пікірімен келісті.
Осының бәрін ескергенде Конституцияның жаңа нұсқасының 15-бабының 2-тармағында бұл былай көрініс таппақшы: "Ешкімнің өз бетінше адам өмірін қиюға хақысы жоқ. Өлім жазасына тыйым салынады.".
Қасым-Жомарт Тоқаев өзінің сөздерінде Қазақстан Президенті өзінің өкілеттігі кезінде бірде-бір саяси партияға мүше болмауы керектігін бірнеше рет айтты.
Ал, жуырда ол "Аманат" билік партиясының құрамынан шықты.
Конституцияның жаңа нұсқасында республика Президенті саяси партияда болмауы тиіс деп жазылған.
Конституциялық соттың төрағалары мен судьялары, Жоғарғы соттың және басқа соттардың судьялары, Орталық сайлау комиссиясының төрағалары мен мүшелері, Жоғары аудиторлық палаталардың төрағалары мен мүшелері, әскери қызметкерлер, Ұлттық қауіпсіздік органдарының қызметкерлері, құқық қорғау органдарының қызметкерлері де мұндай мүмкіндіктен тыс қалады.
Қолданыстағы Конституцияның 42-бабында белгілі бір адам қатарынан екі реттен астам Қазақстан Республикасының Президенті болып сайлана алмайды деген бап бар.
Жаңа бапта "Қазақстан Республикасының Тұңғыш Президентіне бұл шектеу қолданылмайды" деген жолды алып тастау ұсынылады.
Осылайша келесі президенттік мерзім Тоқаев үшін, егер ол дауысқа түсемін деп шешсе және халық сайласа, соңғы болып саналады.
Сонымен бірге, осы бапта "бұрынғы Президенттер" деген сөз "экс Президенттер" деген сөзге ауыстырылады.
Бұған қоса, түзетулерде Тұңғыш Президенттің мәртебесіне нақты анықтама беріледі.
Түзетулер оның тарихи, саяси мәртебесін айқындайды.
Айталық, 91-бапта "Тәуелсіз Қазақстанның негізін қалаушы ретінде Қазақстан Республикасының Тұңғыш Президентінің мәртебесі"деген анықтама қалдырылған.
Бұл конституциялық өкілеттіктердің жойылуына қарамастан, Тұңғыш Президенттің тарихи рөлі сақталады дегенді білдіреді.
Қасым-Жомарт Тоқаевтың бастамасы бойынша жаңа Конституцияға "Қазақстан Республикасы Президентінің жақын туыстары мемлекеттіксаяси қызметшілердің, квазимемлекеттік сектор субъектілерібасшыларының қызметтерін атқаруға хақысы жоқ" деген бапты қосу ұсынылып отыр.
Қазақстан Президенті Қасым-Жомарт Тоқаев өзінің 16 наурыздағы Қазақстан халқына Жолдауында елімізде 1995 жылы қызметі тоқтатылған конституциялық сотты қайта құру жөнінде тапсырма берді.
Сол кезде оның функциясын конституциялық кеңес атқара бастады.
Енді Президент бір кезде бар болған конституциялық бақылау органын қайта жаңартпақшы.
Осы себептен жаңа Конституцияға түзетулер енгізу және "кеңес" сөзін "сот" сөзіне ауыстыру ұсынылады.
Конституциялық сот төрағаны қоса алғанда 11 судьядан тұрады.
Олардың өкілеттілігі алты жылға созылады.
Сот өзінің жұмысын 2023 жылғы 1 қаңтардан бастайды, оған дейін Қазақстанда Конституциялық кеңес жұмыс істейді.
Белгілі бір адам қатарынан екі рет Конституциялық соттың судьясы болып тағайындала алмайды.
Конституциялық соттың судьясы депутат бола алмайды.
Ол сондай-ақ, Парламенттің келісімінсіз тұтқынға алынбайды және басқа жазалау шараларына тартылмайды.
Тек аса ауыр қылмыс жасағанда немесе қылмыс үстінде ұсталғанда ғана тартылады.
Жаңа редакцияда Конституцияның 6-бабының 3-тармағы былай берілген.
Жер және оның қойнауы, су көздері, өсімдіктер мен жануарлар дүниесі, басқа да табиғи ресурстар халыққа тиесілі.
Халық атынан меншік құқығын мемлекет жүзеге асырады.
Жер, сондай-ақ заңда белгіленген негіздерде, шарттар мен шектерде жеке меншікте де болуы мүмкін.
Конститиуцияда әркімнің еңбек ету бостандығына, қызмет пен кәсіп түрін еркін таңдауына құқығы бар деп жазылған.
Еріксіз еңбекке тек соттың үкімі бойынша ғана жол беріледі.
Қазір бұл норманы былай жазу көзделген.
Еріксіз еңбекке қылмыстық немесе әкімшілік құқық бұзушылық жасауға кінәлі деп тану туралы сот актісінің негізінде не төтенше жағдайда немесе соғыс жағдайында ғана жол беріледі.
Конституцияның жаңа нұсқасында жаңа орган – Жоғары аудиторлық аудитория еске салынады.
Ол енді Есеп комитетінің қызметін атқаратын болады.
Соңғысын Тоқаев өзінің биылғы наурыздағы халыққа Жолдауында қысқартуды тапсырған.
Қасым-Жомарт Тоқаев халыққа Жолдауында басқарудың суперпрезиденттік формасынан президенттік формасына көшу туралы айтты.
Бұл орайда Парламенттің өкілеттілігі артады.
Осыған байланысты Қазақстан Президенті бұдан былай облыс, республикалық маңыздағы қалалар мен астана әкімдерінің шешімдерінің күшін жоймайды.
Бұл тармақты Конституциядан алып тастау ұсынылып отыр.
Қазір Қазақстан Президенті Сенатқа 15 депутатты тағайындайды.
Конституцияның жаңа редакциясында енді Президент Сенатқа небары 10 депутатты, оның бесеуін Қазақстан халқы Ассамблеясының (ҚХА) ұсынысы бойынша тағайындайтынын атап көрсету ұсынылады.
Конституция бойынша Президент Ұлттық қауіпсіздік комитетінің, Ұлттық банктің төрағаларын, бас прокурорды тағайындайды.
Енді бұл тізімге Жоғарғы сот кеңесі мен Конституциялық соттың төрағаларын қосу ұсынылып отыр.
Конституцияның жаңа редакциясында "мемлекеттік хатшы" терминін "мемлекеттік кеңесші" сөзіне ауыстыру көзделген.
Бүгінгі таңда Қазақстан Республикасы Парламентінің Мәжілісі (төменгі палата) Конституцияға сәйкес 107 депутаттан тұрады.
Енді олардың саны 98 болады.
Депутаттар конституциялық заңда белгіленген тәртіппен аралас сайлау жүйесі бойынша: біртұтас жалпыұлттық сайлау округінің аумағы бойынша пропорционалды өкілдік ету жүйесі бойынша, сондай-ақ бірмандаттық аумақтық сайлау округтері бойынша сайланады.
9 депутат ҚХА-дан сайланатындығы жөніндегі бап алынып тасталады.
Парламент өкілеттігі кеңейеді.
Заң бойынша Қазақстан Парламенті Президенттің ұсынысы бойынша Конституцияға өзгерістер мен толықтырулар енгізе алады.
Енді Парламент конституциялық заңдар қабылдай алатындығын, тіпті Президентпен келіспеуіне болатындығын нақтылай түсу ұсынылады.
Егер депутаттар қабылдаған кейбір конституциялық заңдар Президенттің қарсылығын туғызса, Парламент бір айдың ішінде заңды қайта талқылаудан өткізуі тиіс.
Егер бұл мерзім сақталмаса, қарсылық қабылданды деп саналады.
Егер әрбір палатаның депутаттары басым дауыспен Мемлекет басшысының қарсылығын қабылдамаса, онда ол заңға қол қояды.
Егер олай болмаса, заң Президент ұсынған редакциясында қабылданады немесе мүлдем қабылданбайды.
Бұдан басқа қазір Сенат бас прокурордың, Қазақстан Жоғарғы сотының төрағалары мен судьяларын қол сұғылмаушылықтан айыру өкілеттігіне ие.
Бұл тізімге сондай-ақ, адам құқықтары жөніндегі уәкілді қосу ұсынылып отыр.
Мәжіліс жылына екі рет Жоғары аудиторлық палата төрағасының есебін тыңдайтын болады.
Мәжіліс сондай-ақ, депутаттардың жалпы санынан басым дауыспен заңның кез-келген жобасын кері қайтара алады.
Қарсы дауыс берілген заң жобасы қабылданбады деп саналады және дайындаушыға қайтарылады.
Сенат Мәжіліс қабылдаған заң жобасын қабылдамай, тек қана мақұлдайтындай (немесе мақұлдамайтындай және кері қайтаратындай) етіп жасау да Қасым-Жомарт Тоқаевтың бастамасы болатын.
Қазір Конституцияда Парламенттің, оның палаталарының заңдылық актілері депутаттардың жалпы санынан басым дауыспен қабылданатыны айтылған.
Енді палаталар депутаттарының жалпы санынан басым дауыспен заңды Мәжіліс қабылдайтындығын, ал, Сенат мақұлдайтынын атап көрсету ұсынылады.
Жаңартылған Конституцияда обудсменнің мәртебесін де атап көрсету ұсынылып отыр.
Қазақстандағы адам құқығы жөніндегі уәкіл Конституциядағы қазір жоқ 83-1 бапта жеке ескеріледі.
Онда Қазақстан Республикасындағы Адам құқықтары жөніндегі уәкіл адам мен азаматтың бұзылған құқықтары мен бостандықтарын қалпына кел­тіруге жәрдемдеседі, адам мен азаматтың құқық­тары мен бостандықтарын ілгерілетуге ықпал етеді.
Адам құқықтары жөніндегі уәкіл өз өкілеттіктерін жүзеге асыру кезінде тәуелсіз болады және мемлекеттік органдар мен лауазымды адамдарға есеп бермейді.
Қылмыс орнында ұстап алынған немесе ауыр қылмыстар жасаған жағдайлардан басқа кезде, Адам құқықтары жөніндегі уәкілді өз өкілеттігінің мерзімі ішінде тұтқынға алуға, Сенаттың келісімінсіз қылмыстық жауаптылыққа тартуға болмайды.
Түзетулер әкімдер мен мәслихаттардың үлкен саяси және экономикалық дербестігі, оларға Мемлекет басшысының және орталық мемлекеттік органдар ықпалының азаюы қарастырыла отырып, өкілеттіктерінің кеңейтілуін қарастырады.
Мәслихаттардың жергілікті өзін-өзі басқаруды іске асыру орайындағы өкілеттіктерін кеңейту қарастырылған.
Айталық, Президент облыстың аумағында орналасқан мәслихаттар депутаттарының немесе республикалық маңызы бар қалалардың және астананың мәслихаттары депутаттарының келісімін алу үшін баламалы негізде әкім қызметіне кемінде екі үміткерді ұсынады.
Бұл облыс әкімдерін тағайындау барысында мәслихаттар депутаттарының рөлі мен өкілеттілігін арттырып, оларға іс жүзінде таңдау құқығын береді.
Аймақтардың дербестігін кеңейту мақсатында "Қазақстан Республикасындағы өзін-өзі басқару туралы" жеке Заң әзірленуде.
Бұл жұмысқа тікелей аймақтардың өздері, сондай-ақ, азаматтық қоғам өкілдері тартылған.
Басты міндет – жергілікті өзін-өзі басқару органдарының өкілеттіктерін кеңейту процестерін бюрократсыздандыру және қаржылай дербестікті нығайту.
Мұның барысында негізгі күш жергілікті атқарушы органдардың, сондай-ақ, жергілікті өзін-өзі басқару органдарының жұмыс тиімділігін қамтамасыз етуге бағытталатын болады.
Сондай-ақ, мәслихат төрағасының лауазымы енгізіледі.
Ауылдардың қаржылай мүмкіндіктерін молайту үшін "Ауыл – ел бесігі" бағдарламасымен бірге, жергілікті өзін-өзі басқару бюджетін тікелей қаржыландыру тетігі енгізілетін болады.
Сондай-ақ, әкімдер мен олардың орынбасарларына саяси партияның филиалдарында лауазымдарға ие болуға заң жүзінде тыйым салу саясаты енгізіледі.
Әкімдердің орынбасарларының саны шектелетін болады (үшеуден, айрықша жағдайларда төртеуден аспауы тиіс).
Референдум – демократиялық мемлекетте азаматтардың өз еріктерін білдірудің басты құралы.
Бұл азаматтардың мемлекет үшін маңызды шешімдер қабылдау ісіне белсене қатысуы үшін қажет.
Мұның өзі кез-келген азаматқа ортақ жауапкершілік жүктейді.
Өйткені, халық нені қажет ететінін, не үшін дауыс беретінін және неге бұлай істейтінін жете түсінулері керек.
Осы ретте, біздің еліміздің, соның ішінде Ақмола облысының тұрғындары бұл референдумның маңыздылығын түсінеді, қоғам да өздігінен шешім қабылдауға дайын деп сенемін.
Мен барлық ақмолалықтарды 5 маусымда жоғары азаматтық жауапкершілік танытуға, сөйтіп, республикалық референдумға қатысып, өз құқығын іске асыруға шақырамын.
Бұл референдумда әрбір дауыс маңызды!
Референдум Қазақстанның болашағын айқындайды
Автор: Әбілқайыр ОШАҚБАЕВ, Ақмола облыстық мәслихатындағы "AMANAT" партиясы депутаттық фракциясының мүшесі.
Тапсырыс беруші: Ошақбаев Әбілқайыр Тілеуғабылұлы.
Мемлекетті басқарудың жаңа үлгісі пайда болып, елдегі саяси ахуалға жаңа леп берген республикалық референдум өткізілмекші.
Бұл Мемлекет басшысы айтқан "Халық үніне құлақ асатын мемлекет" тұжырымдамасының жүзеге асуының бірден-бір дәлелі.
Сондықтан да, әрбір азамат дауыс беру арқылы өз таңдауын жасауға құқылы деп ойлаймын.
Конституцияға енгізілетін түзетулер бойынша жалпыұлттық референдум өткізу елімізде жүргізіліп жатқан саяси реформалардың маңызын көрсетіп отыр.
Елімізде референдум 1995 жылы Конституция қабылданған кезде алғаш рет өткізілген болатын.
Конституциялық реформа жекелеген баптарға емес, негізгі Заңның үштен бір бөлігіне қатысты түзетулер енгізуді көздейді.
Сондықтан, жалпыұлттық референдум арқылы өзгерістер мен толықтырулар енгізу өте орынды.
Түзетулер мемлекеттік басқарудың жаңа парадигмасын құруды және билік пен қоғам арасындағы өзара қарым-қатынасты нығайтуды көздейді.
Сондықтан, Президент мемлекет құрылымының жаңа моделін "Екінші республика" деп атады.
Екінші Республиканы – Жаңа Қазақстан деп қабылдаса да болғандай.
Иә, бұл бұған дейінгі тәуелсіз Қазақстанды жоққа шығару емес, сол республиканың жаңа сатыға көтерілуі деп түсінемін.
"Әуелі заң түзелмесе, қоғам қалай түзеледі?" демекші, Қазақстан Республикасының Конституциясын азаматтық қоғам талаптарына сәйкестендіру жұмысы жүргізілмек.
Әсіресе, ең қағидатты мәселелер жер, оның қойнауы, оның қазыналары халықтың меншігі деген концептуалды тың тұжырым жасалып отыр.
Басқа да үлкен-үлкен мәселелер бар.
Бастысы, "суперпрезиденттік" басқару үлгісінен мықты Парламентке сүйенетін Президенттік басқару үлгісі енгізілгелі отыр.
Азаматтардың құқықтарын қорғау тәсілдерін жетілдіру де қарастырылған.
Бұлардың бәрі бір жүйеге топтасқанда елде азаматтық қоғамның біртұтас моделі қалыптасары сөзсіз.
Яғни, биліктің бұқараға бетбұрыс кезеңі басталады.
Мәселен, Президент өз билігі кезінде саяси партияны басқармақ былай тұрсын, оған мүше де бола алмайды.
Ол үшін Ата Заңның 43-бабына жаңадан тармақ қосылады.
Президент қана емес, Жоғарғы сот пен Конституциялық соттың және өзге де соттардың судьялары мен төрағалары, Жоғары аудиторлық палата мен Орталық сайлау комиссиясының төрағалары және мүшелері партияға мүше бола алмайды.
Президенттің жақын туыстарына саяси мемлекеттік қызметші болуға, квазимемлекеттік секторда басшылық лауазымды иеленуге тыйым салынады.
Бұл да заңмен бекітіледі.
Демек, алдағы референдум Қазақстанның болашағын айқындайды.
Егер конституциялық реформа қабылданса, онда саяси жүйемізде де айтарлықтай өзгерістер жасалады.
Ол өзгерістер қоғамды ашық етуге бағытталған.
Бұл өзгерісті Парламент депутаттары өздері дауыс беріп, бекіте алмайды.
Ол үшін халықтың қолдауы қажет.
Сондықтан әрбір азаматымыз 5 маусымда дауыс беріп, осы тарихи бетбұрысты жасауға өз үлесін қоса алады.
Баршаңызды референдумға қатысуға шақырамын!
Біздің азаматтық парызымыз сайлау учаскелеріне келіп, дауыс беру - Алматы қаласының әкімі Ерболат Досаев
5 маусымда Конституцияға түзетулер енгізу бойынша референдум өтеді.
Бұл Конституция бекітілген 1995 жылдан бергі алғашқы референдум, деп хабарлайды Деловой Қазақстан.
Алдағы дауыс беру-тарихи оқиға деп айта аламын.
"Біздің азаматтық парызымыз сайлау учаскелеріне келіп, дауыс беру" - деп атап өтті қала әкімі Ерболат Досаев.
Реформа сайлау жүйесін демократияландыруды, аралас пропорционалды-көпшілік модельге көшуді және партияларды тіркеу процесін либерализациялауды қарастырады.
Референдум мемлекет пен қоғам арасындағы қатынастардың теңдестірілген моделі үшін құқықтық негіз жасайды.
Бас мүфти: Бұл – Қазақстан үшін маңызды әрі тарихи іс-шара
Наурызбай қажы ТАҒАНҰЛЫ, Қазақстан мұсылмандары діни басқармасының төрағасы, Бас мүфти.
Алла қаласа, алдағы 5 маусым күні елімізде аса маңызды іс-шара өтеді.
Бұл күні Конституциямызға өзгерістер енгізуге арналған жалпыхалықтық референдум болады.
Бұл жолғы референдум Мемлекет басшысы айтқандай, Қазақстандағы өте маңызды әрі тарихи іс-шара болмақ.
Әрбір елдің тарихында шешуші бір кезеңдер, маңызды қадамдар болады.
Біздің тәуелсіздігіміздің 30 жылдық белесінде осындай кезең туып тұр.
Референдумға қатысуымыз – бұл болашаққа жасалған дұрыс таңдау, келешек ұрпақтың игілігі жолындағы іргелі іс деп білемін.
Бұл жайында Қасым-Жомарт Тоқаев: "Қазақ халқы өз тарихындағы шешуші кезеңге келді деп айтсақ артық болмайды.
Жаңа Қазақстан, яғни Екінші Республика – шын мәніндегі демократиялық қоғам деген сөз.
Президенттік жүйе сақталғанымен, Парламенттің рөлі және ықпалы едәуір күшейтіледі.
Халқымыздың үні және пікірі анық естілетін болады.
Мен Президент ретінде осы құқықтық реформадан ешқандай артықшылыққа я жеңілдікке ие болмаймын.
Мақсатым – бүкіл қоғамда оң өзгерістер жасау, халқымызға жарқын болашақтың жолын ашып беру", – деген болатын.
Олай болса, жалпыхалықтық референдум бізді демократиялық қоғамға бастайтын жаңа жол деп білеміз.
Құран Кәрімнің "Рағыд" сүресінің 11-аятында: "Қайсыбір қауым өзін-өзі өзгертпейінше, Алла оны өзгертпейді", – делінген.
Конституциямызға жасалып жатқан оң өзгерістер – жаңа бетбұрыстың бастауы.
Президентіміз қоғамда оң өзгерістер жасау, халқымызға жарқын болашақ сыйлау жолында бар күш-жігерін сарп етіп келеді.
Енді міне, жұртшылықтың талабын орындап, халық үніне құлақ асатын "еститін мемлекет" қалыптастырып жатыр.
Елдің болашағына, келешек тағдырына қатысты өзгерістер осылай, яғни халықтың тікелей қатысуы арқылы шешіледі.
Мемлекет басшысының халықтың пікіріне құлақ асып, Конституцияға өзгерістер мен толықтырулар енгізу үшін референдум жариялауын дер кезінде қолға алынған қажетті бастама деп түсінеміз.
5 маусым күні өтетін жалпыхалықтық референдум кезінде еліміздің негізгі заңы – Конституциямызға өзгерістер мен толықтырулар енгізіледі.
Жаңа конституциялық реформа бүкілхалықтық дауысқа салынады.
Бұл дегеніміз – біздің қоғам болып үнімізді айтуға берілген мүмкіндік.
Ендеше жаңа Қазақстанды қалыптастыру жолындағы Сіздің де бастамаларыңыз референдумда көтерілуі тиіс.
Бұл ретте ел халқының белсенді болуы маңызды.
Жаңа конституциялық реформада Президенттің өкілеттіктерін кезең-кезеңмен қысқарту, облыстар, республикалық маңызы бар қалалар және астана әкімдерінің кандидаттарын келісу, әкім қызметіне кандидаттарды облыстық мәслихаттар депутаттарының қарауына ұсыну, аралас пропорционалды-мажоритарлық сайлау жүйесін енгізу, суперпрезиденттік басқару формасынан түпкілікті көшу т.
б мәселелер қарастырылады.
Мұндай өзгерістердің бәрі де биліктің бұқараның пікірін ескеруі, халықпен бірлескен жұмыс тәсіліне көшуі нәтижесінде іске асқалы тұр.
Билік пен халық бір-бірін толықтырып, ықпалдасып жұмыс істеген кезде ғана ісіміз алға басады.
"Келісіп пішкен тон келте болмас" дегендей, халықтың қатысуымен, бұқараның бастауымен шешілетін референдум аясында жасалатын тың реформалар еліміздің әрбір азаматына оң әсерін тигізеді деп сенеміз.
Тарихи сәтте таңдауымызды жасап, шешуші кезеңде көппен бірге болуға шақырамын.
Өзге этнос өкілдері бастамаға қолдау білдірді
"AMANAT" партиясы жанындағы референдумды қолдауға арналған республикалық қоғамдық штабтың мүшесі, ҚР Парламенті Мәжілісінің депутаты Геннадий Шиповских Жаңақорған ауданындағы сапары барысында өзге этнос өкілдерімен кездесіп, референдумға байланысты ой-пікірлерімен бөлісті.
Жиында референдумға қатысты тың ойлар айтылып, депутат Жаңа Қазақстанды бірге құруға шақырды.
Конституция – кез келген мемлекеттің іргетасы.
Қазіргі қоғамда өзгерістер үлкен сұранысқа ие.
Референдум өтетін күнге дейін аз ғана уақыт қалды.
Әрбір азамат ел дамуының жаңа кезеңін қалыптастыруға қатысып, үлесін қосуға мүмкіндік туды.
Сіздерді референдумға белсене қатысады деп ойлаймын, - деді Мәжіліс депутаты Геннадий Шиповских.
Кездесуге облыстық штаб мүшесі Ж.Ысқақ және аудандық штаб мүшелері де қатысып, сайлаушыларды конституциялық түзетулерге және Президенттің бүкілхалықтық референдум өткізу жөніндегі бастамасына қолдау білдіруге шақырды.
Ерлан Қарин Ұлттық кеңес мүшелерімен бірге Солтүстік Қазақстан облысының жұртшылығымен жүздесті.
Мемлекеттік Хатшы Ұлттық кеңес мүшелерімен бірге Солтүстік Қазақстан облысының жұртшылығымен бірқатар кездесу өткізді.
Алдағы конституциялық реформаның негізгі бағыттары туралы айтып берді.
Жүзеге асырылатын реформа, ел басқару ісіне қарапайым азаматтардың араласуын арттыруға және саяси процестерді демократияландыру ісін одан әрі жалғастыруға мүмкіндік беретініне назар аударды.
Ерлан Қарин өңірдегі қоғамдық кеңестердің мүшелерімен де кездесті.
Оған қатысушылар қоғам мен билік институттары арасындағы ашық әрі сындарлы диалогты дамыту тұрғысында ой бөлісті.
Басқосуда сөз алған Мемлекеттік Хатшы Конституцияға түзетулер енгізуді әзірлеу жұмысына, елімізге белгілі сарапшылар мен қоғам өкілдері тартылғанын атап өтті.
Жұмыс сапарында мемлекеттік хатшы жастар ұйымдарының белсенділерімен де жүздесті.
Жас ұрпақтың қоғамдық жұмыстарға белсенді араласуын арттыру және жастарға қатысты жобаларды қолдау мәселелері қозғалды.
Ерлан Қарин, ҚР Мемлекеттік хатшысы:
Соның нәтижесінде саяси бәсеке артып, барлық саяси партияларды дамытуға бірдей жағдай қалыптасады, дербес әрі әділ шешім қабылдауға жол ашады.
Президенттің жалпы негізгі бір ұстанымы – ол әділеттілік.
Сондықтан да ол жаңа Қазақстанды әділетті Қазақстан деп жариялады.
Талғат Қалиев, Қолданбалы этносаяси зерттеулер институтының директоры:
Біздің әр қазақстандық азаматымыз белсенді сайлаушыға ауысу керек.
Сол кезде олар депутаттарға да, депутаттарды жауапқа тарта алады.
Депутаттар арқылы билікке әсер етеді.
Сол кезде олардың барлық сөздері де билікке жетіп тұрады.
Конституциялық реформа: саяси трансформацияның қазақстандық жолы
Бүгін, 27 мамыр күні Маңғыстау облысы, Ақтау қаласында "Конституциялық реформа: саяси трансформацияның қазақстандық жолы" атты "Sarap" эксперттік клубының аймақтық отырысы өтті, деп хабарлайды Деловой Қазақстан.
Шараны Референдумды қоғамдық қолдау республикалық штабының қолдауымен, ҚР Ақпарат және қоғамдық даму министрлігінің "Қазақстандық қоғамдық даму институты" КеАҚ ұйымдастырды.
Отырыс қатысушылары алдағы референдумның елді дамыту мен қоғамды демократияландырудағы маңызын, сондай-ақ Жаңа Қазақстанды құрудағы конституциялық реформаның рөлін талқылады.
Сарапшылар мемлекеттің басты құжатына енгізілмек өзгерістер мен толықтырулардың ҚР саяси жүйесіне қалай әсер ететіні туралы пікір алмасты.
Жиынға Ақтау қаласы әкімінің орынбасары Әбілқайыр Байпақов, облыстық және қалалық мәслихат депутаттары, мемлекет және қоғам қайраткерлері, саясаттанушылар, сондай-ақ Қазақстанның қоғамдық даму институтының сарапшылары қатысты.
Іс-шара "Қазақстандық қоғамдық даму институты" КеАҚ Басқарма Төрағасының кеңесшісі Самат Нұртазаның модераторлығымен өтті.
- Алдағы референдум, мемлекеттің саяси жүйесін демократияландыру мен либерализациялау жүріп жатқанын көрсетеді.
Бұл мемлекетті өзгерту мүмкіндігі.
Мемлекет басшысы халықпен ақылдасып, жауапкершілікті бөлісіп және халықтың кері байланысқа шығуын қалайды.
Бізге либерализмді, демократияны және ең бастысы әділеттілікті таңдау ұсынылады,- деп атап өтті С.Нұртаза.
Отырысты Ақтау қаласы әкімінің орынбасары Əбілқайыр Байпақов ашып, өз сөзінде ол:
- Конституциялық реформа бүкіл мемлекеттік модельді кешенді түрде трансформациялауға бағытталған.
Біз еліміздің болашағына немқұрайлы қарамауымыз керек.
Қазақстанның болашағы біздің қолымызда, біз қабылдайтын шешімдерден құралады,- деді.
Маңғыстау облыстық мәслихатының депутаты Аббат Өрісбаев Президенттің бастамасын қолдауға шақырып, бұл өзгерістер халықтың өтініштеріне деген жауап екенін атап өтті.
"Халық конституцияға енгізіліп отырған өзгерістерді қолдап жатқандығын байқап жүрміз, дегенмен әрбір азаматтың дауысы маңызды болғандықтан өткізілгелі отырған референдум туралы неғұрлым көп ақпарат айтып, ақпараттандыру жұмыстарын қарқынды жалғастыру керек".
Соңғы әлеуметтік сауалнама нәтижелері бойынша референдумды халықтың 72%-дан астамы қолдаған.
Бұл туралы ҚҚДИ сарапшысы Жақсыбек Жиеналиев мәлімдеді:
"Конституцияға өзгерістер мен толықтыруларды енгізу бұған дейін де болғаны белгілі.
Ата заңымызға қатысты референдум осыдан 27 жыл бұрын өтті.
Осы уақытқа дейін өзгертулер Парламент қарауына ұсынылып, депутаттардың мақұлдауымен өзгеретін.
Халықтың пікірі ескерілмейтін.
Осы жолы да Ата заңға енетін өзгертулерді Парламентте дауысқа салып "бір ауыздан" мақұлдап жіберуге болатын еді.
Бірақ, Мемлекет Басшысы өзгерістерді халықтың өзі таңдасын деп, референдум өткізуді ұсынып отыр.
Бұл өте дұрыс шешім және ел болып қолдауға лайықты іс деп ойлаймын.
Жалпы референдумға қатысты қоғамның әртүрлі топтарынан, түрлі салада жұмыс істейтін азаматтардан көптеген сұрақтар қойылып жатыр, оның да себебі бар, осы уақытқа дейін "сайлау", "дауыс беру" ұғымдары Президентті сайлау немесе Мәжіліс, Маслихат депутаттарын сайлаумен байланысты болып келгені рас.
Соңғы әлеуметтік сауалнаманың нәтижесі бойынша 72%-дан астам халық референдумды қолдап отыр.
Бұл жақсы көрсеткіш, азаматтарымыздың саяси белсенділігі жоғары екені байқалады.
Қазақстанда 11 миллионнан астам адам республикалық референдумға қатыса алады, олардың басым бөлігі жастар.
Яғни, 18-45 жас аралығындағы әрбір қазақстандық бірінші рет өз таңдауын жасап, еліміздің әділ әрі дамыған мемлекет болуына өз үлесін қосайын деп отыр".
Естеріңізге сала кетейік, Қазақстанда Конституцияға өзгерістер енгізу бойынша республикалық референдум биыл 5 маусымда өтеді.
"Референдумды басқа сайлаумен шатастырмау керек", - Ә.Әбсеметова.
Автор: Ә.Лесбек
Алматы облысының тұрғындары референдумда өз таңдауын жасауға дайын.
Ақсеңгір ауылының жұрты саяси науқаннан шет қалмаймыз деп отыр.
Бүгін олармен Мәжіліс депутаты Әлия Әбсеметова кездесіп, референдумның мақсатын, Конституцияға енгізілетін өзгерістер туралы сөйлесті.
Жамбыл ауданында 76 сайлау учаскесі бар.
Ал сайлаушылардың саны 100-мыңнан асады.
Әлия ӘБСЕМЕТОВА, ҚР ПАРЛАМЕНТІ МӘЖІЛІСІНІҢ ДЕПУТАТЫ, "AMANAT" ФРАКЦИЯСЫНЫҢ МҮШЕСІ: 
Бұл -жалпыұлттық жұмыс.
Бірге көтерген жүк жеңіл дегендей, барлығымыз біздің Президентімізді қолдап, бастамаларын қолдап жүзеге асырып, референдумға 5-ші маусым күні барайық.
Даусымызды берейік.
Қызылжарлықтар да жарқын болашаққа сенеді.
Мәжіліс депутаттары Ерлік Тайжанов пен Дмитрий Колода жұмысшылармен жүздесіп, Ата заңдағы өзгерістерді талқылады.
Өндіріс орнында 500-ден астам адам еңбек етеді.
Ақпараттық технологиялар әзірленетін кәсіпорын жұмысшылары елдегі саяси өзгерістерді қолдайтынын жеткізді.
Жарқын болашақ үшін реформа керек дейді.
Конституцияға енгізілетін түзетулер жаңа мүмкіндіктерге жол ашатынын айтады.
 Сайлаубек МУСИН, ЗАУЫТ ЖҰМЫСШЫСЫ: Мен өзгеріс енгізілетін 33 бапты оқып шықтым,барлығымен келісемін.
Реформаның арқасында халықтың әл-ауқаты артады деп ойлаймын.
Кейінгі ұрпақ уайымсыз өмір сүреді.
Сондықтан өзгерістер біз үшін өте маңызды.
"Конституциялық реформа қарапайым азаматтарға не береді?",- Е.Карин.
Автор: Б.Сатуов.
Конституциялық реформа қарапайым азаматтарға не береді?
Бұл туралы мемлекеттік хатшы Ерлан Карин арнайы видео жариялады.
Ол ата заңға енгізілетін өзгерістер туралы көпті мазалаған сұраққа жауап берді.
Оның айтуынша, жалпыхалықтық референдумнан кейін адам құқықтары жөніндегі уәкілдің құзыреті артады.
Нәтижесінде азаматтардың құқы қатаң қорғалады.
Сондай-ақ конституциялық кеңес конституциялық сот болып қайта құрылады.
Оған кез-келген адам жүгіне алады және қандай да бір нормативтік акт оның құқықтары мен бостандықтарын шектейді деп есептесе, конституциялық сотқа шағымдана алады.
Ерлан ҚАРИН, ҚР МЕМЛЕКЕТТІК ХАТШЫСЫ: Конституциялық соттың шешімдері қабылданған күннен бастап күшіне енеді және еліміздің бүкіл аумағында жалпыға міндетті саналады.
Мұндай түпкілікті шешімдерге шағым келтіруге болмайды.
Конституциялық соттың құрамын Президент және Парламент палаталары жасақтайды.
Бұл ретте оның судьяларына саяси партияның мүшесі болуға тиым салынады.
Осылайша конституциялық сот тәуелсіз, обьективті, дербес әрі бейтарап шешім қабылдайтын орган болады.
Сонымен қатар басты құжатта облыс әкімдерін сайлау механизімін өзгерту көзделген.
Енді әкім сайлауында облысқа кем дегенде екі үміткер ұсынылады және оны облыстық, аудандық және қалалық мәслихат депутаттары дауыс беру арқылы сайлайды.
Сондай-ақ, әкімдердің дербестігі күшейеді.
 Референдумнан кейін депутаттардың жауапкершілігі артады.
Сенімді ақтамаған халық қалаулылары бір сәтте мандатынан айрылуы мүмкін.
Ерлан ҚАРИН, ҚР МЕМЛЕКЕТТІК ХАТШЫСЫ: Сайлаушыларға бір мандатты округ бойынша сайланған депутаттарды кері қайтару құқы беріледі.
Бұл -жаңа механизім.
Егер депутат сайлаушыларының сенімін ақтамаса, жұмысын тиімді атқармаса, оның өкілеттілік мерзімінің аяқталуын күтпестен лауазымынан босатуға болады.
Осылайша мәжілістің де, мәслихаттың да депутаттары, өз сайлаушыларының,яғни сіздердің алдарыңызда тікелей жауапты болады.
Депутат Дмитрий Колода Солтүстік Қазақстандағы зауыт жұмысшыларымен кездесті.
Автор: Эльмира Кәленова
Мәжіліс депутаттары халықпен кездесіп, референдумның маңыздылығы жайында түсіндіру жұмыстарын жүргізуді жалғастыруда.
Солтүстік Қазақстанға барған халық қалаулысы Дмитрий Колода Киров атындағы зауыт жұмысшыларымен кездесті.
Аталған ұжымда 500-ге жуық адам еңбек етіп жүр.
Жиынға қатысушылар депутаттан Конституцияға енгізілетін өзгертулер мен референдум өткізілуінің тәртібі жайында сұрап білді.
Көпшілікті әсіресе басқару жүйесіне енгізілетін жаңашылдықтар мен облыс әкімдерін сайлау мәселесі қызықтырды.
Сайлаубек Мусин, зауыт жұмысшысы: 
Қазақстаннңың барлық қазба байлықтары – халыққа тиесілі.
Конституцияға өзгертулер енгізілсе, біз оны өзіміз басқаруға құқылы боламыз.
Бұл жаңашылдық халықтың әлеуметтік жағдайын жақсартады.
Референдум өткізу – қажеттіліктен туындап отыр.
Киров атындағы зауыт ұжымы саяси науқанға біріміз қалмай қатысамыз деп уәделестік.
Өңірлердегі сайлау учаскелерінің дайындығы пысықталды
Еліміздің әр аймағында 5 маусым күні өтетін жалпы халықтық референдумды ұйымдастыру мен өткізу мәселелері пысықталуда.
Орталық референдум комиссиясының хатшысы Мұхтар Ерман Жамбыл облысындағы сапарында жергілікті атқарушы орган өкілдерімен кездесу өткізді.
Бірқатар сайлау учаскелерімен танысты.
Ел тарихында халықтық талқылау алғаш және соңғы рет 1995 жылы өткізілген.
Сондықтан мемлекет тарихындағы елеулі оқиғаны өткізуде аймақтардың дайындығы маңызды.
Өңірлерді аралаған орталық референдум комиссиясының хатшысы сайлау учаскелерімен танысып, жергілікті комиссия мүшелерімен пікір алмасты.
Онда мүмкіндігі шектеулі жандар үшін барлық жағдайды қамтамасыз ету мәселесі қаралды.
Бұдан бөлек әр учаскеде ақпараттық метериалдардың жеткілікті болуын қадағалау керектігін атап өтті.
Мұхтар Ерман, Орталық референдум комиссиясының хатшысы:
Осы семинардың аясында заңнамаларды түсіндіру, басқа да референдумға қатысты мәселелерді қозғап жатырмыз.
Ең басты мәселе - референдум болған күні қатысушылардың барлық жағдайын жасау.
Батыс Қазақстан облысына келген Сенаторлар референдумның мәнін түсіндірді.
Автор: Ардақ Мұратқызы.
Батыс Қазақстан облысына келген Cенаторлар кәсіпорын жұмысшыларымен кездесіп, саяси реформалардың мәнін түсіндірді.
Әр дауыстың рөлін атап өтіп, референдумның маңызын баса айтты.
Олар аймақтағы ірі зауыттардың тыныс-тіршілігімен де танысты.
Өңір басшылығы, кәсіпкерлермен бірге "Бизнестің жол картасы" бағдарламасының жүзеге асуы, жол, көлік инфрақұрылымының жай-күйін талқылады.
Бауыржан Каниев, ҚР Парламенті Сенатының депутаты:
Халыққа бірінші ұнағаны – әкімдерді сайлау.
Бұрын Президент бір әкімді ұсынса, мәслихат хатшылары сайлайтын еді.
Қазір кем дегенде екі адамды облыс әкімі ұсынады.
Соны мәслихат депутаттары сайлап алады.
Бірінші рет ауыл әкімдерін сайлау басталды.
Енді екінші кезеңде 2024 жылы аудан әкімдері сайланады.
2025-2026 жылдары облыс әкімдері сайланады.
Бұл да халықтың сұрап жүрген жағдайы.
Түзетулердің 30 пайызы халықтың көкейінде жүрген өзгерістер.
Ауған соғысы ардагерлері заң жүзінде жарлы адамдар санатында — депутат
Автор: Ришат Асқарбекұлы, Алматы.
Қазақстанда осы күндері 15 мың Кеңес- Ауған соғысының ардагерлері өмір сүріп жатыр.
Олардың саны жыл санап кеміп келеді.
Әсіресе тұрмыстық-әлеуметтік тұрғыдан қолдауды қажет ететін әлеуметтік топтың бірі.
Оларды мемлекет қажетті жағдайда қамсыздандырудың орнына соңғы жылдары, кейбір жеңілдіктерді алып тастаған.
Бұл туралы бүгін Алматыдағы Армия үйінде өткен жиында айтылды, деп хабарлайды 7 kun.kz.
Бүгін бір топ депутат Алматыда Конституцияға енгізіліп жатқан өзгерістерді насихаттау барысында Ауған соғысы ардагерлері және өзге де локальды соғыс қатысушыларымен кездесті.
Жаңа Қазақстан құру идеясы мен тың реформаларды қолдайтынын айтқан ардагерлер өз мәселелерін де алдыға тартты.
Ауған соғысы ардагерлері ұйымының төрағасы Мұрат Әбдішүкіров әріптестерінің 2020 жылы қабылданған “Ардагерлер туралы” заңның аясында әлеуметтік жағынан қорғалмай қалғанына қынжылды.
Олар үй кезегіне тұру, емдеу-сауықтыру кешендеріне берілетін жолдамалардан және қоғамдық көлікте тегін жүру жеңілдіктерінен айырылған.
Ал айсайынғы мемлекеттік жәрдемақы 18 мың теңге.
“Биыл қыркүйекте “Ардагерлер туралы” заңға өзгерістер мен толықтырулар енгізу туралы заң жобасы Парламент қарауына түседі.
Қазір жұмысшы тобында қаралып жатыр.
Жоғарыдағы бастамалар қолдау табу үшін депутат ретінде араласып, заңның қажетті тұстарына түзету енгізуге атсалсысамыз.
Бұл өте маңызды.
Қанқұйлы соғысқа мемлекеттің тапсырмасымен барып, ерлік көрсеткен интернационалист жауынгерлерді жарлы-жақыбайлылармен теңестіру дұрыс емес”,- деді ҚР Парламенті Мәжілісінің депутаты Зәкіржан Күзиев.
Алматы қаласының өзінде 140 ауған соғысының ардагері 5 маусымда өтетін Референдумда сайлау учаскелерінде қоғамдық жұмыстарға атсалысуға келісіп отыр.
КСРО әскерінің Ауғанстан жерінен шыққанына биыл 33 жыл болды.
1989 жылдың 15 ақпанында 40-Армияның қолбасшысы генерал-лейтенант Б.
Громовтың "Кеңес әскерлері Ауғанстан жерінен толықтай шықты" деп баяндаған уақытына дейінгі 10 жылға жуық мерзімде соғыс қимылдарын жүргізді.
Оған КСРО елдерімен қатар Қазақстаннан 22 мың адам қатысып, олардың 761-і қаза тапқан, 21-і хабарсыз кеткен.
Егіншілер ел болашағы үшін референдум қажет деп санайды.
Қазақстан Республикасы Парламенті Мәжілісі төрағасының орынбасары, "AMANAT" партиясы республикалық штабының мүшесі Балайым Кесебаева референдумды қолдау, сайлаушыларды науқанға қатысуға шақыру мақсатында М.
Шәменов ауылындағы "Мега Агро" ЖШС жұмысшыларымен кездесу өткізді.
Штаб мүшелері егіс басындағы шаруаларға жалпыхалықтық референдум өткізудің алғышарттарын, ұсынылған реформалардың ерекшеліктерін, демократиялық түрленудің маңызын қарапайым әрі түсінікті сөздермен жеткізді.
"Ықпалды Парламент – халықпен жақындасудан басталады.
Біз халықтың айтып отырған проблемаларын ортаға шығаруымыз керек.
Бүгін халықпен етене сөйлесіп, 5 маусымда өтетін референдум мәселесін пікірлесуге келдік.
Соңғы Жолдауда Президент тың саяси реформаларды жариялап, билік институттары арасындағы конституциялық құрылымды жетілдіруге мүдделі екенін танытты.
Мәжілісті қалыптастырудың аралас моделі енеді, Парламенттің бақылау функциялары кеңейеді, заңнамалық рәсімдер оңтайланады.
Яғни, азаматтардың мүддесін қорғау механизмі күшейеді.
Жаңа Қазақстанды құрудағы қадам - үлкен жауапкершілікті талап ететін дүние.
Сол себепті барлық жерлестерді игі істе өз үлесін қосуға шақырамын.
Жаңа Қазақстанға бірге аяқ басып, өзгерістерді бірге енгізейік, – деді республикалық штаб мүшесі Балайым Кесебаев.
Егіншілермен кездесуге облыстық штабтың мүшесі Наурызбай Байқадамов және аудандық штаб мүшелері де қатысып, барша жұмысшыларды науқанға белсенді қатысуға шақырды.
Штаб мүшелерінен толыққанды мәлімет алған жұмысшы азаматтар жаңа өзгерістерге деген көзқарастары оң екенін жеткізді.
Ауған соғысы ардагерлері заң жүзінде жарлы адамдар санатында — депутат.
Автор: Ришат Асқарбекұлы, Алматы
Қазақстанда осы күндері 15 мың Кеңес- Ауған соғысының ардагерлері өмір сүріп жатыр.
Олардың саны жыл санап кеміп келеді.
Әсіресе тұрмыстық-әлеуметтік тұрғыдан қолдауды қажет ететін әлеуметтік топтың бірі.
Оларды мемлекет қажетті жағдайда қамсыздандырудың орнына соңғы жылдары, кейбір жеңілдіктерді алып тастаған.
Бұл туралы бүгін Алматыдағы Армия үйінде өткен жиында айтылды, деп хабарлайды 7 kun.kz
Бүгін бір топ депутат Алматыда Конституцияға енгізіліп жатқан өзгерістерді насихаттау барысында Ауған соғысы ардагерлері және өзге де локальды соғыс қатысушыларымен кездесті.
Жаңа Қазақстан құру идеясы мен тың реформаларды қолдайтынын айтқан ардагерлер өз мәселелерін де алдыға тартты.
Ауған соғысы ардагерлері ұйымының төрағасы Мұрат Әбдішүкіров әріптестерінің 2020 жылы қабылданған “Ардагерлер туралы” заңның аясында әлеуметтік жағынан қорғалмай қалғанына қынжылды.
Олар үй кезегіне тұру, емдеу-сауықтыру кешендеріне берілетін жолдамалардан және қоғамдық көлікте тегін жүру жеңілдіктерінен айырылған.
Ал айсайынғы мемлекеттік жәрдемақы 18 мың теңге.
“Биыл қыркүйекте “Ардагерлер туралы” заңға өзгерістер мен толықтырулар енгізу туралы заң жобасы Парламент қарауына түседі.
Қазір жұмысшы тобында қаралып жатыр.
Жоғарыдағы бастамалар қолдау табу үшін депутат ретінде араласып, заңның қажетті тұстарына түзету енгізуге атсалсысамыз.
Бұл өте маңызды.
Қанқұйлы соғысқа мемлекеттің тапсырмасымен барып, ерлік көрсеткен интернационалист жауынгерлерді жарлы-жақыбайлылармен теңестіру дұрыс емес”,- деді ҚР Парламенті Мәжілісінің депутаты Зәкіржан Күзиев.
Алматы қаласының өзінде 140 ауған соғысының ардагері 5 маусымда өтетін Референдумда сайлау учаскелерінде қоғамдық жұмыстарға атсалысуға келісіп отыр.
КСРО әскерінің Ауғанстан жерінен шыққанына биыл 33 жыл болды.
1989 жылдың 15 ақпанында 40-Армияның қолбасшысы генерал-лейтенант Б.
Громовтың "Кеңес әскерлері Ауғанстан жерінен толықтай шықты" деп баяндаған уақытына дейінгі 10 жылға жуық мерзімде соғыс қимылдарын жүргізді.
Оған КСРО елдерімен қатар Қазақстаннан 22 мың адам қатысып, олардың 761-і қаза тапқан, 21-і хабарсыз кеткен.
Батыс Қазақстан облысына келген Сенаторлар референдумның мәнін түсіндірді.
Автор: Ардақ Мұратқызы.
Батыс Қазақстан облысына келген Cенаторлар кәсіпорын жұмысшыларымен кездесіп, саяси реформалардың мәнін түсіндірді.
Әр дауыстың рөлін атап өтіп, референдумның маңызын баса айтты.
Олар аймақтағы ірі зауыттардың тыныс-тіршілігімен де танысты.
Өңір басшылығы, кәсіпкерлермен бірге "Бизнестің жол картасы" бағдарламасының жүзеге асуы, жол, көлік инфрақұрылымының жай-күйін талқылады.
Бауыржан Каниев, ҚР Парламенті Сенатының депутаты:
Халыққа бірінші ұнағаны – әкімдерді сайлау.
Бұрын Президент бір әкімді ұсынса, мәслихат хатшылары сайлайтын еді.
Қазір кем дегенде екі адамды облыс әкімі ұсынады.
Соны мәслихат депутаттары сайлап алады.
Бірінші рет ауыл әкімдерін сайлау басталды.
Енді екінші кезеңде 2024 жылы аудан әкімдері сайланады.
2025-2026 жылдары облыс әкімдері сайланады.
Бұл да халықтың сұрап жүрген жағдайы.
Түзетулердің 30 пайызы халықтың көкейінде жүрген өзгерістер.
"Референдумды басқа сайлаумен шатастырмау керек", - Ә.Әбсеметова 
Автор: Ә.Лесбек.
Алматы облысының тұрғындары референдумда өз таңдауын жасауға дайын.
Ақсеңгір ауылының жұрты саяси науқаннан шет қалмаймыз деп отыр.
Бүгін олармен Мәжіліс депутаты Әлия Әбсеметова кездесіп, референдумның мақсатын, Конституцияға енгізілетін өзгерістер туралы сөйлесті.
Жамбыл ауданында 76 сайлау учаскесі бар.
Ал сайлаушылардың саны 100-мыңнан асады.
Әлия ӘБСЕМЕТОВА, ҚР ПАРЛАМЕНТІ МӘЖІЛІСІНІҢ ДЕПУТАТЫ, "AMANAT" ФРАКЦИЯСЫНЫҢ МҮШЕСІ: Бұл -жалпыұлттық жұмыс.
Бірге көтерген жүк жеңіл дегендей, барлығымыз біздің Президентімізді қолдап, бастамаларын қолдап жүзеге асырып, референдумға 5-ші маусым күні барайық.
Даусымызды берейік.
Қызылжарлықтар да жарқын болашаққа сенеді.
Мәжіліс депутаттары Ерлік Тайжанов пен Дмитрий Колода жұмысшылармен жүздесіп, Ата заңдағы өзгерістерді талқылады.
Өндіріс орнында 500-ден астам адам еңбек етеді.
Ақпараттық технологиялар әзірленетін кәсіпорын жұмысшылары елдегі саяси өзгерістерді қолдайтынын жеткізді.
Жарқын болашақ үшін реформа керек дейді.
Конституцияға енгізілетін түзетулер жаңа мүмкіндіктерге жол ашатынын айтады.
Сайлаубек МУСИН, ЗАУЫТ ЖҰМЫСШЫСЫ: Мен өзгеріс енгізілетін 33 бапты оқып шықтым,барлығымен келісемін.
Реформаның арқасында халықтың әл-ауқаты артады деп ойлаймын.
Кейінгі ұрпақ уайымсыз өмір сүреді.
Сондықтан өзгерістер біз үшін өте маңызды.
Референдум-2022: Түркияда 3 сайлау учаскесі ашылады 
Конституцияға өзгерістер мен толықтырулар енгізу жөніндегі референдум өтетін күні Түркияда үш сайлау учаскесі ашылады.
Олар Анкара, Ыстамбұл және Анталия қалаларында орналасқан.
Онда қазақстандық студенттер, дипломатиялық миссия өкілдері мен туристер дауыс бере алады.
Елшіліктің мәліметінше, қазір Түркияда 3 мыңдай отандасымыз білім алып жүр.
Асан Мәжітов, сайлау учаскесі комиссия төрағасының орынбасары: - Референдумға Түркияда тұратын және туристік немесе қызметтік мақсатпен жүрген азаматтарымыз қатыса алады.
Өз тарапымыздан Қазақстан азаматтарын ең жақын сайлау учаскесіне алдын ала хабарласып, сайлаушылар тізіміне енгізу үшін мәлімет берулерін сұраймыз.
Бельгиядағы қазақстандықтар референдумға қатыса алады 
Брюссельдегі сайлау учаскесінде де дайындық қызу жүріп жатыр.
Азаматтарымыз үшін Бельгиядағы Қазақстан елшілігі ғимаратының есігі айқара ашық.
Мұнда таңғы 07:00-ден оқу орындарында оқитын студенттеріміз, дипломаттар мен отбасы мүшелер қызметтік немесе туристік сапармен барғандар дауыс бере алады.
Денсаулық жағдайына байланысты келе алмайтындар үшін жылжымалы жәшік әзірленген.
Оны учаскелік сайлау комиссиясының мүшелері үйге жеткізеді.
Тимур Сұлтанғожин, учаскелік сайлау комиссиясының төрағасы: - Біздің есебіміз бойынша, Бельгиядағы референдумға Қазақстанның 200-ге жуық азаматы қатысуы мүмкін.
Қызмет бабымен немесе саяхаттап жүрген отандастарымыз да келуі мүмкін.
Олар біздің консулдық бөлімшеге хабарласа алады.
Алдағы референдум туралы ақпаратты Facebook пен интернет-порталымыз және SMS-хат арқылы таратып жатырмыз.
Мемлекеттік басқарудағы жаңа өзгерістер.
33 бапқа 56 өзгеріс енгізу көзделіп отыр.
Автор: Бауыржан Серікбаев.
Конституциялық өзгерістерге сәйкес 33 бапқа 56 өзгеріс енгізу көзделіп отыр.
Мемлекеттік басқару моделі жаңарып, жергілікті басқаруда маслихаттардың ролі күшейеді.
Конституцияның 43 бабындағы жаңартударға сәйкес президент ешқандай саяси партия төрағалығында болмайды.
Жақын туған туыстары мемлекеттік басқару секторында, квазимемлекеттік салада басшылық қызметте отырмайды.
Бұл өзгерістер өз кезегінде сыбайлас жемқорлықтың алдын алып, мемлекеттік басқаруда жаңа өзгерістерге бастайды.
87 баптағы жаңартуларға сәйкес облыс әкімдері жанама сайлау бойынша сайланады.
Қала, аудан маслихаттары толығымен можаритарлық жүйе бойынша таңдалады.
Императивті мандаттың енгізілуі халық өкілдерінің ел алдындағы жауапкершілігін арттырады.
Алдағы референдумда халқымыз Конституциялық өзгерістерді саралап, өз таңдауын жасайды деп сенеміз.
Алматыда миллионнан астам адам референдум тізіміне енгізілді.
Тізімді барлық учаскелерде немесе онлайн-сервистерден көруге болады.
Қалада дауыс беретін 574 пункт бар, деп хабарлайды "Хабар 24".
Соның 67-сі медицина мекемелерінде, әскери бөлімдер мен санаторилерде ұйымдастырылған.
Бүгін Орталық референдум комиссиясының мүшелері науқанға дайындық барысын тексеріп, оқыту семинарларын жоспарлады.
Мысалы, "Дауыс беру күні" практикумы жергілікті атқарушы билік өкілдеріне, құқық қорғаушылар мен қоғам белсенділеріне референдум кезінде өзара әрекет етудің ортақ регламентін жасауға нұсқау болады.
Сабила Мұстафина, Орталық референдум комиссиясының мүшесі: – Біз дайындықты күшейтіп, сайлауды ұйымдастырушыларды оқытып- үйретуіміз керек.
Орталық референдум комиссиясының міндеті орталық сайлау комиссиясына жүктелді.
Комиссия өз қаулысы арқылы электоральды оқуты жоспарын бекітті.
Жоспарға сәйкес сайлау комиссиясының мүшелері аймақтарды аралауға шықты.
Осы категория бойынша: " Конституциялық өзгерістер елде саяси трансформация жүргізуге мүмкіндік береді Ақтауда конституциялық реформаның маңызы талқыланды "
Конституциялық өзгерістер елде саяси трансформация жүргізуге мүмкіндік береді.
Стратегиялық зерттеулер институтының маманы Сіләмжар Ахметжаровтың айтуынша, референдум арқылы саяси жүйені демократияландыруға болады, деп хабарлайды "Хабар 24".
Мәселен президенттің қолында шоғырланған билік азайып, Парламенттің рөлі күшейеді.
Сарапшының пікірінше, халық бұл өзгерістерді айтарлықтай сезеді.
Өйткені азаматтар депутаттарды сайлауға қатысады.
Сондай-ақ реформалар жүзеге асса, ел тұрғындары Конституциялық сотқа жүгіне алады.
Жергілікті атқарушы органдар да позицияларын нығайтады.
Сіләмжар Ахметжаров, ҚР Президенті жанындағы қсзи аға ғылыми қызметкері: – Халықтың әлеуметтік жағдайы жақсарғанда, азаматтар жаңа саяси өзгерістерді талап ете бастайды.
Соның арқасында демократиялық институттар дамиды.
Өкінішке орай, 2000 жылдары заман талабына сай саяси реформалар жүргізілмеді.
Бірақ дәл қазір мұндай өзгерістердің жүзеге асып жатқанын көріп отырмыз.
Сол арқылы саяси жүйені демократияландыру мүмкін болады.
Осы категория бойынша: " БҚО-да мал көп, жайылым жоқ Алматыда миллионнан астам адам референдум тізіміне енгізілді.
Сенат төрағасы жас сарапшылармен, зиялы қауыммен "Жаңа Қазақстан" бағдарын талқылады.
АЛМАТЫ.
ҚазАқпарат – Қазақстанды демократиялық, құқықтық, әділетті, әлеуметтік мемлекет ретінде нығайтуға арналған жұмыстар Конституцияға өзгерістер енгізумен шектелмейді.
Бұл туралы Сенат төрағасы Мәулен Әшімбаев Алматы қаласында зиялы қауым өкілдерімен кездесуде айтты, деп хабарлайды ҚазАқпарат.
Парламент Сенаты жанындағы Жас сарапшылар клубының мүшелерімен кездесу барысында Мәулен Әшімбаев Мемлекет басшысы жариялаған конституциялық реформа әр қазақстандықтың өміріне қалай әсер ететініне тоқталды.
Сенат спикерінің айтуынша, Конституцияға енгізілетін түзетулер, ең алдымен, адам құқықтарын қорғаудың барынша тиімді жүйесін қалыптастыруды көздейді.
Еліміздің әр азаматы жүгіне алатын Конституциялық сот құру, өлім жазасының күшін жою және Адам құқықтары жөніндегі уәкілдің рөлін арттыру сияқты нақты шаралар осы бағыттағы маңызды қадамдар екені сөзсіз.
Мәулен Әшімбаев енгізілетін өзгерістер Парламенттің саяси жүйедегі рөлін және оның сайлаушылар алдындағы жауапкершілігін арттыратынын да атап өтті.
Парламент сайлауында аралас мажоритарлық-пропорционалды жүйе енгізіледі.
Мәжіліс құрамының 30 пайызы кейін бір мандатты округтер бойынша сайлана алады.
Бұл депутаттардың өз сайлаушылары алдындағы жеке жауапкершілігін арттырады.
Сайлаушылар үшін сайлау алдындағы уәделерін орындамаған депутатты кері қайтарып алу мүмкіндігі туады.
Сенат нағыз өңірлердің мүдделерін қорғайтын Палатаға айналуға тиіс.
Қолға алынған өзгерістерге байланысты Сенаттың өкілеттігі кеңейтіледі.
"Палата ел Президентінің Конституциялық соттың және Жоғары Сот кеңесінің төрағаларын тағайындауына келісім береді", – деді Мәулен Әшімбаев.
Сондай-ақ Конституцияға енгізілген өзгерістердің нәтижесінде өңірлердің дербестігі де арта түсетіні айтылды.
Облыстардың, республикалық маңызы бар қалалардың және астананың әкімдерін тағайындау рәсімі өзгереді.
Енді ел Президенті әкім лауазымына тағайындау үшін кемінде екі кандидатура ұсынады.
Олар үшін сол өңірдегі мәслихаттардың депутаттары дауыс береді.
Осылайша, әкімдердің жанама сайлауы енгізілмек.
Сенат төрағасы осы және басқа да нақты бастамалар жергілікті биліктің дербестігін арттыруға және өкілеттіктерді орталықтан өңірлерге беруге ықпал ететінін айтты.
М.Әшімбаев Ата заңға енгізу үшін ұсынылған өзгерістер саяси бәсекелестікті күшейтуге және билік монополиясын жоюға арналғанын да тілге тиек етті.
Мысалы, Мемлекет басшысы өз өкілеттігін атқару кезінде саяси партиядан шығуға міндетті болады.
Осылайша, ел Президентінің барлық саяси партияларға қатысы теңеседі.
Бұл норма Орталық сайлау комиссиясының, Жоғары аудиторлық палатаның және Конституциялық соттың төрағалары мен мүшелеріне, сондай-ақ, бүкіл сот жүйесіне қатысты қолданылады.
Әкімдер мен олардың орынбасарларына партия филиалдарында лауазым иеленуіне заңмен тыйым салынады.
Осындай кешенді түзетулер теңгерімді, ашық және бәсекеге қабілетті саяси жүйе қалыптастыруға жол ашады.
Бұл конституциялық өзгерістер реформа жасау керек болғасын ғана жүргізіліп жатқан реформа емес.
Шын мәнінде, бүгінгі конституциялық өзгерістер жаңа Қазақстанды құқықтық, демократиялық, әділетті мемлекет ретінде құруға бағытталған.
Сондай-ақ бұл реформа заң үстемдігі салтанат құрған және адам құқықтары мүлтіксіз қорғалатын мемлекет қалыптастыруды көздейді.
"Сонда ғана тәуелсіз Қазақстанның қарқынды және тұрақты дамуы қамтамасыз етілетіні сөзсіз", – деді Сенат спикері.
Сондықтан палата басшысы еліміздің әр азаматының 5 маусым күні референдумге қатысып, жаңа Қазақстан үшін дауыс беруі аса маңызды екеніне назар аударды.
Сенат спикері Алматыда өткен палата жанындағы "Ұлттық мүдде" диалог алаңының екінші отырысына қатысты.
Зиялы қауым өкілдерімен кездесуде де конституциялық өзгерістер мен олардың ел дамуына әсері сөз болды.
Бұл өзгерістердің бәрі Қазақстанды демократиялық, құқықтық, әділетті, әлеуметтік мемлекет ретінде нығайтуға арналған.
Осы бағыттағы жұмыстар Конституцияға өзгерістер енгізумен шектелмейді.
Саяси жүйемізді реформалау кезең кезеңімен жалғаса береді.
Соның аясында жыл соңына дейін біраз заңдар қабылданады.
"Осындай маңызды өзгерістерден зиялы қауым өкілдері де қалыс қалмағаны жөн", – деді ол.
Сонымен қатар Сенат спикері Асанәлі Әшімовтің 85 жасқа толуына орай ұйымдастырылған "Аңыз Асанәлі" атты салтанатты іс-шараға қатысып, ҚР Президентінің өнер иесінің атына жолдаған құттықтауын оқып берді.
Сенат Төрағасы Алматыда сарапшылармен және зиялы қауым өкілдерімен "Жаңа Қазақстан" бағдарын талқылады
Алматы қаласында сарапшылармен, қоғамдық ұйымдардың көшбасшыларымен және зиялы қауым өкілдерімен кездесті.
Кездесулер барысында "Жаңа Қазақстан" бағдары, елімізде жүргізіліп жатқан саяси және әлеуметтік реформалар, сондай-ақ, Конституцияға өзгерістер мен толықтырулар енгізу жөнінде өткізілетін республикалық референдумге дайындық мәселелері кеңінен талқыланды, деп хабарлайды Деловой Қазақстан.
Парламент Сенаты жанындағы Жас сарапшылар клубының мүшелерімен кездесу барысында Мәулен Әшімбаев Мемлекет басшысы жариялаған конституциялық реформа әр қазақстандықтың өміріне қалай әсер ететініне тоқталды.
Сенат Спикерінің айтуынша, Конституцияға енгізілетін түзетулер, ең алдымен, адам құқықтарын қорғаудың барынша тиімді жүйесін қалыптастыруды көздейді.
Еліміздің әр азаматы жүгіне алатын Конституциялық сот құру, өлім жазасының күшін жою және Адам құқықтары жөніндегі уәкілдің рөлін арттыру сияқты нақты шаралар осы бағыттағы маңызды қадамдар екені сөзсіз.
Мәулен Әшімбаев енгізілетін өзгерістер Парламенттің саяси жүйедегі рөлін және оның сайлаушылар алдындағы жауапкершілігін арттыратынын да атап өтті.
Парламент сайлауында аралас мажоритарлық-пропорционалды жүйе енгізіледі.
Мәжіліс құрамының 30 пайызы кейін бір мандатты округтер бойынша сайлана алады.
Бұл депутаттардың өз сайлаушылары алдындағы жеке жауапкершілігін арттырады.
Сайлаушылар үшін сайлау алдындағы уәделерін орындамаған депутатты кері қайтарып алу мүмкіндігі туады.
Сенат нағыз өңірлердің мүдделерін қорғайтын Палатаға айналуға тиіс.
Қолға алынған өзгерістерге байланысты Сенаттың өкілеттігі кеңейтіледі.
"Палата ел Президентінің Конституциялық соттың және Жоғары Сот кеңесінің төрағаларын тағайындауына келісім береді", – деді Мәулен Әшімбаев.
Сондай-ақ Конституцияға енгізілген өзгерістердің нәтижесінде өңірлердің дербестігі де арта түсетіні айтылды.
Облыстардың, республикалық маңызы бар қалалардың және астананың әкімдерін тағайындау рәсімі өзгереді.
Енді ел Президенті әкім лауазымына тағайындау үшін кемінде екі кандидатура ұсынады.
Олар үшін сол өңірдегі мәслихаттардың депутаттары дауыс береді.
Осылайша, әкімдердің жанама сайлауы енгізілмек.
Сенат Спикері осы және басқа да нақты бастамалар жергілікті биліктің дербестігін арттыруға және өкілеттіктерді орталықтан өңірлерге беруге ықпал ететінін айтты.
Мәулен Әшімбаев Ата заңға енгізу үшін ұсынылған өзгерістер саяси бәсекелестікті күшейтуге және билік монополиясын жоюға арналғанын да тілге тиек етті.
Мысалы, Мемлекет басшысы өз өкілеттігін атқару кезінде саяси партиядан шығуға міндетті болады.
Осылайша, ел Президентінің барлық саяси партияларға қатысы теңеседі.
Бұл норма Орталық сайлау комиссиясының, Жоғары аудиторлық палатаның және Конституциялық соттың төрағалары мен мүшелеріне, сондай-ақ, бүкіл сот жүйесіне қатысты қолданылады.
Әкімдер мен олардың орынбасарларына партия филиалдарында лауазым иеленуіне заңмен тыйым салынады.
Осындай кешенді түзетулер теңгерімді, ашық және бәсекеге қабілетті саяси жүйе қалыптастыруға жол ашады.
Бұл конституциялық өзгерістер реформа жасау керек болғасын ғана жүргізіліп жатқан реформа емес.
Шын мәнінде, бүгінгі конституциялық өзгерістер жаңа Қазақстанды құқықтық, демократиялық, әділетті мемлекет ретінде құруға бағытталған.
Сондай-ақ бұл реформа заң үстемдігі салтанат құрған және адам құқықтары мүлтіксіз қорғалатын мемлекет қалыптастыруды көздейді.
"Сонда ғана тәуелсіз Қазақстанның қарқынды және тұрақты дамуы қамтамасыз етілетіні сөзсіз", – деді Сенат Төрағасы.
Сондықтан Мәулен Әшімбаев еліміздің әр азаматының 5 маусым күні референдумге қатысып, жаңа Қазақстан үшін дауыс беруі аса маңызды екеніне назар аударды.
Сенат Спикері Алматыда өткен Палата жанындағы "Ұлттық мүдде" диалог алаңының екінші отырысына қатысты.
Зиялы қауым өкілдерімен кездесуде де конституциялық өзгерістер мен олардың ел дамуына әсері сөз болды.
Бұл өзгерістердің бәрі Қазақстанды демократиялық, құқықтық, әділетті, әлеуметтік мемлекет ретінде нығайтуға арналған.
Осы бағыттағы жұмыстар Конституцияға өзгерістер енгізумен шектелмейді.
Саяси жүйемізді реформалау кезең кезеңімен жалғаса береді.
Соның аясында жыл соңына дейін біраз заңдар қабылданады.
"Осындай маңызды өзгерістерден зиялы қауым өкілдері де қалыс қалмағаны жөн", – деді Мәулен Әшімбаев.
Сонымен қатар Сенат Спикері Асанәлі Әшімовтің 85 жасқа толуына орай ұйымдастырылған "Аңыз Асанәлі" атты салтанатты іс-шараға қатысып, Мемлекет басшысының өнер иесінің атына жолдаған құттықтауын оқып берді.
Өңірлердегі сайлау учаскелерінің дайындығы пысықталды.
Еліміздің әр аймағында 5 маусым күні өтетін жалпы халықтық референдумды ұйымдастыру мен өткізу мәселелері пысықталуда.
Орталық референдум комиссиясының хатшысы Мұхтар Ерман Жамбыл облысындағы сапарында жергілікті атқарушы орган өкілдерімен кездесу өткізді.
Бірқатар сайлау учаскелерімен танысты.
Ел тарихында халықтық талқылау алғаш және соңғы рет 1995 жылы өткізілген.
Сондықтан мемлекет тарихындағы елеулі оқиғаны өткізуде аймақтардың дайындығы маңызды.
Өңірлерді аралаған орталық референдум комиссиясының хатшысы сайлау учаскелерімен танысып, жергілікті комиссия мүшелерімен пікір алмасты.
Онда мүмкіндігі шектеулі жандар үшін барлық жағдайды қамтамасыз ету мәселесі қаралды.
Бұдан бөлек әр учаскеде ақпараттық метериалдардың жеткілікті болуын қадағалау керектігін атап өтті.
Мұхтар Ерман, Орталық референдум комиссиясының хатшысы:
Осы семинардың аясында заңнамаларды түсіндіру, басқа да референдумға қатысты мәселелерді қозғап жатырмыз.
Ең басты мәселе - референдум болған күні қатысушылардың барлық жағдайын жасау.
Референдумның өтетіні туралы SMS хабарламалар тағы таратылуы мүмкін.
Мақсат - тұрғындарды 100% саяси науқанмен таныстырып, хабардар ету.
Бұл туралы республикалық референдум өткізу кезінде азаматтарды ақпараттандыру мәселелері бойынша өткен кеңесте айтылды.
Оған Цифрлық даму, инновациялар және аэроғарыш өнеркәсібі министрлігі мен Ақпарат және қоғамдық даму министрлігінің өкілдері, облыс әкімдері қатысты.
Өңірлерді аралау 30-31 сәуірде басталса, БАҚ пен әлеуметтік желі арқылы ақпараттандыру шарасы тоқтаған жоқ.
Естеріңізге сала кетейік референдум сайтында сайлау берушінің жеке сәйкестендіру нөмірі бойынша учаскені білуге болады, ал аймақтарда тұрғындар үшін арнайы Call орталықтар жұмыс істеп тұр.
Қызылордада референдумға байқаушыларды дайындау белсенді жүргізілуде.
"Партиялық емес байқау орталығы" республикалық қоғамдық бірлестігінің Қызылорда облыстық филиалының төрағасы Жандос Тұсмағамбетов Жаңақорған, Шиелі, Сырдария, Жалағаш аудандарында байқаушыларға оқыту семинарларын жүргізді.
Семинарға барлығы 1300-ден астам байқаушылар қатысты.
Ең алдымен Ж.Тұсмағамбетов: "Референдум қазақ халқының құқықтық қайнар көзі.
Конституцияға енгізілетін түзетулер бойынша біз жаңа Қазақстанды құруға мүмкіндік аламыз.
Барша қазақстандықтар референдумға белсене атсалысуы қажет деп санаймын", -деп атап өтті.
Семинар барысында Қазақстан Республикасының сайлау заңнамасының, "Референдум туралы" Қазақстан Республикасы Заңының нормалары, сайлау процесіне қатысушылардың рөлі және референдум өткізілетін күнгі байқаушылар институтының маңыздылығы қаралып, жан-жақты түсіндірме берілді.
Филиал өкілдері алдағы аптада Қармақшы, Арал, Қазалы аудандарында байқаушыларға семинарлар өткізеді.
Жоғары колледж ұжымы жаңашылдықты қолдайды.
"AMANAT" партиясы жанындағы референдумды қолдауға арналған республикалық қоғамдық штаб мүшесі, ҚР Парламенті Мәжілісінің депутаты Ғалым Әміреев Қызылорда қаласындағы М.
Мәметова атындағы педогогикалық жоғары колледжінің ұжымымен кездесу өткізді.
Жиында рефендумға қатысты тың ойлар айтылып, штаб мүшелері "Жаңа Қазақстанды" бірге құруға шақырды.
Конституциялық референдум мемлекеттік басқару жүйесін өзгертіп, елдегі саяси ахуалға жаңа дем береді.
Бұл – "Халық үніне құлақ асатын мемлекет" идеясының нақты жүзеге асуының дәлелі.
Сонымен қатар мажоритарлы сайлау жүйесінің енгізілуі сайлаушылардың республикалық қана емес, жергілікті жердегі де мүддесін жіті қорғауға мүмкіндік туғызады.
"Ұйым қызметкерлерін ел тағдырын айқындайтын осынау маңызды кезеңде белсенділік танытуға шақырамын",- деді Парламент Мәжілісінің депутаты Ғалым Әміреев.
Сондай-ақ білім саласының өкілдерімен кездесуге облыстық штабтың мүшесі Мақсұт Нәлібаев және қалалық штаб мүшелері де қатысып, санаулы күндер қалған саяси шараның халықтың қолдауы арқылы жүзеге асатындығын атап өтті.
Кездесу соңында ұйым қызметкерлері аманаттықтарға өз ықылыстарын білдіріп, Жаңа Қазақстан құру жолында мемлекетке үлкен сенім артатындықтарын жеткізді.
Бақытбек Смағұл: Референдум – мемлекетімізді жаңа қырынан дамытуды көздейді.
Президент Қ.К.Тоқаевтың жалпыұлттық референдум өткізу бастамасын қолдау шаралы аясында "AMANAT" партиясы жанындағы республикалық штабтың мүшесі, ҚР Парламент Мәжілісінің депутаты Бақытбек Смағұл аймаққа іс-сапары аясындағы сайлаушылармен кездесуі Шиелі ауданындағы Бәйгеқұм ауылдық округінде жалғасты.
Аталған кездесуге ауыл тұрғындарды жиналып, референдум өзгерісіне қолдау көрсетіп, өз ұсыныстарын жеткізді.
Республикалық штаб мүшесі еліміздің Ата заңына енгізілетін нақты нормалардың маңыздылығына тоқталып, жалпыхалықтық референдум Әділетті Қазақстанды құрудың бастамасы екенін атап өтті.
Бұл референдум – жеке адамның мүддесін қорғауға емес, барша халықтың мүддесін қорғауға, мемлекетімізді жаңа қырынан дамытуға, жаңғырту және нығайтуды көздейді.
Осылайша Конституцияның 3-тен бір бөлігіне өзгеріс енгізіледі.
"Сондықтан баршаңызды Референдумды қолдауға шақырамын" – деді, "AMANAT" партиясы депутаттық фракциясының мүшесі Бақытбек Смағұл.
Кездесуге республикалық штабтың мүшесімен бірге облыстық, аудандық штабтың мүшелері де қатысып, халықты науқанға атсалысуға шақырды.
Жиында сөз алған ауыл азаматтары Мемлекет басшысының бұл бастамасын қолдайтындарын айтып, алдағы маңызды күнге сәттілік тілеп, ауыл ақсақалдары батасын берді.
27 мамыр күні Маңғыстау облысы, Ақтау қаласында "Конституциялық реформа: саяси трансформацияның қазақстандық жолы" атты "Sarap" эксперттік клубының аймақтық отырысы өтті.
Шараны Референдумды қоғамдық қолдау республикалық штабының қолдауымен, ҚР Ақпарат және қоғамдық даму министрлігінің "Қазақстандық қоғамдық даму институты" КеАҚ ұйымдастырды.
Отырыс қатысушылары алдағы референдумның елді дамыту мен қоғамды демократияландырудағы маңызын, сондай-ақ Жаңа Қазақстанды құрудағы конституциялық реформаның рөлін талқылады.
Сарапшылар мемлекеттің басты құжатына енгізілмек өзгерістер мен толықтырулардың ҚР саяси жүйесіне қалай әсер ететіні туралы пікір алмасты.
Жиынға Ақтау қаласы әкімінің орынбасары Әбілқайыр Байпақов, облыстық және қалалық мәслихат депутаттары, мемлекет және қоғам қайраткерлері, саясаттанушылар, сондай-ақ Қазақстанның қоғамдық даму институтының сарапшылары қатысты.
Іс-шара "Қазақстандық қоғамдық даму институты" КеАҚ басқарма төрағасының кеңесшісі Самат Нұртазаның модераторлығымен өтті.
Алдағы референдум, мемлекеттің саяси жүйесін демократияландыру мен либерализациялау жүріп жатқанын көрсетеді.
Бұл мемлекетті өзгерту мүмкіндігі.
Мемлекет басшысы халықпен ақылдасып, жауапкершілікті бөлісіп және халықтың кері байланысқа шығуын қалайды.
Бізге либерализмді, демократияны және ең бастысы әділеттілікті таңдау ұсынылады,- деп атап өтті С.Нұртаза.
Отырысты Ақтау қаласы әкімінің орынбасары Əбілқайыр Байпақов ашып, өз сөзінде ол:
Конституциялық реформа бүкіл мемлекеттік модельді кешенді түрде трансформациялауға бағытталған.
Біз еліміздің болашағына немқұрайлы қарамауымыз керек.
Қазақстанның болашағы біздің қолымызда, біз қабылдайтын шешімдерден құралады,- деді.
Маңғыстау облыстық мәслихатының депутаты Аббат Өрісбаев Президенттің бастамасын қолдауға шақырып, бұл өзгерістер халықтың өтініштеріне деген жауап екенін атап өтті.
Халық конституцияға енгізіліп отырған өзгерістерді қолдап жатқандығын байқап жүрміз, дегенмен әрбір азаматтың дауысы маңызды болғандықтан өткізілгелі отырған референдум туралы неғұрлым көп ақпарат айтып, ақпараттандыру жұмыстарын қарқынды жалғастыру керек, - деді ол.
Соңғы әлеуметтік сауалнама нәтижелері бойынша референдумды халықтың 72%-дан астамы қолдаған.
Бұл туралы ҚҚДИ сарапшысы Жақсыбек Жиеналиев мәлімдеді.
Конституцияға өзгерістер мен толықтыруларды енгізу бұған дейін де болғаны белгілі.
Ата заңымызға қатысты референдум осыдан 27 жыл бұрын өтті.
Осы уақытқа дейін өзгертулер Парламент қарауына ұсынылып, депутаттардың мақұлдауымен өзгеретін.
Халықтың пікірі ескерілмейтін.
Осы жолы да Ата заңға енетін өзгертулерді Парламентте дауысқа салып "бір ауыздан" мақұлдап жіберуге болатын еді.
Бірақ, Мемлекет Басшысы өзгерістерді халықтың өзі таңдасын деп, референдум өткізуді ұсынып отыр.
Бұл өте дұрыс шешім және ел болып қолдауға лайықты іс деп ойлаймын.
Жалпы референдумға қатысты қоғамның әртүрлі топтарынан, түрлі салада жұмыс істейтін азаматтардан көптеген сұрақтар қойылып жатыр, оның да себебі бар, осы уақытқа дейін "сайлау", "дауыс беру" ұғымдары Президентті сайлау немесе Мәжіліс, Маслихат депутаттарын сайлаумен байланысты болып келгені рас.
Соңғы әлеуметтік сауалнаманың нәтижесі бойынша 72%-дан астам халық референдумды қолдап отыр.
Бұл жақсы көрсеткіш, азаматтарымыздың саяси белсенділігі жоғары екені байқалады.
Қазақстанда 11 миллионнан астам адам республикалық референдумға қатыса алады, олардың басым бөлігі жастар.
Яғни, 18-45 жас аралығындағы әрбір қазақстандық бірінші рет өз таңдауын жасап, еліміздің әділ әрі дамыған мемлекет болуына өз үлесін қосайын деп отыр, - деді ол.
Естеріңізге сала кетейік, Қазақстанда Конституцияға өзгерістер енгізу бойынша республикалық референдум биыл 5 маусымда өтеді.
"СЫР МЕДИА" ҰЖЫМЫН РЕФЕРЕНДУМҒА ҚОЛДАП, ӨЗГЕРІСТЕРГЕ ДАУЫС БЕРУГЕ ШАҚЫРДЫ
"AMANAT" партиясының республикалық штаб мүшелерінің өңірлердегі кездесулері жалғасуда.
Бүгін Мәжіліс депутаты Ғалым Әміреев аймақтағы сапары аясында "Сыр Медиа" ЖШС ұжымымен кездесіп, сайлаушыларды референдумға қатысуға щақырды.
Депутаттың айтуынша бұл науқан "Жаңа Қазақстан" құру жолындағы алғашқы нақты әрі батыл қадам.
Өйткені, мемлекеттік құрлыстың құқықтық негізін құрайтын Ата Заңымызға енгізілетін өзгерістер халық талқысына шығарылып, барша қазақстандықтардың ой-пікірін ескере отырып, қабылданғалы отыр.
Біз болашақ даму жолымызды бүкіл ел болып бірлесе шешкелі отырмыз.
Бұл қадам ел ертеңі үшін әрбір азаматтың ой-пікірінің қаншалықты маңызды екенін, жаңа мемлекет құруда өзінің де үлес салмағы барын сезінуге мүмкіндік береді.
"Сондықтан ортақ ұмтылысымыздың нәтижелі болатынына сенемін", – деді республикалық штабтың мүшесі Ғалым Әміреев.
Кездесуге облыстық, қалалық штаб мүшелері Сәрсенкұл Бихожа, Анар Ізден, Есенжол Назаровтар да қатысып, референдум маңызыдылығын айтты.
Ұжым қызметкерлері көкейдегі сауалдар мен орам ойларды ортаға салып, ортақ талқыға салды.
 ЕГІНШІЛЕР ЕЛ БОЛАШАҒЫ ҮШІН РЕФЕРЕНДУМ ҚАЖЕТ ДЕП САНАЙДЫ
Қазақстан Республикасы Парламенті Мәжілісі төрағасының орынбасары, "AMANAT" партиясы республикалық штабының мүшесі Балайым Кесебаева референдумды қолдау, сайлаушыларды науқанға қатысуға шақыру мақсатында М.
Шәменов ауылындағы "Мега Агро" ЖШС жұмысшыларымен кездесу өткізді.
Штаб мүшелері егіс басындағы шаруаларға жалпыхалықтық референдум өткізудің алғышарттарын, ұсынылған реформалардың ерекшеліктерін, демократиялық түрленудің маңызын қарапайым әрі түсінікті сөздермен жеткізді.
Ықпалды Парламент – халықпен жақындасудан басталады.
Біз халықтың айтып отырған проблемаларын ортаға шығаруымыз керек.
Бүгін халықпен етене сөйлесіп, 5 маусымда өтетін референдум мәселесін пікірлесуге келдік.
Соңғы Жолдауда Президент тың саяси реформаларды жариялап, билік институттары арасындағы конституциялық құрылымды жетілдіруге мүдделі екенін танытты.
Мәжілісті қалыптастырудың аралас моделі енеді, Парламенттің бақылау функциялары кеңейеді, заңнамалық рәсімдер оңтайланады.
Яғни, азаматтардың мүддесін қорғау механизмі күшейеді.
Жаңа Қазақстанды құрудағы қадам — үлкен жауапкершілікті талап ететін дүние.
Сол себепті барлық жерлестерді игі істе өз үлесін қосуға шақырамын!
"Жаңа Қазақстанға бірге аяқ басып, өзгерістерді бірге енгізейік", – деді республикалық штаб мүшесі Балайым Кесебаев.
Егіншілермен кездесуге облыстық штабтың мүшесі Наурызбай Байқадамов және аудандық штаб мүшелері де қатысып, барша жұмысшыларды науқанға белсенді қатысуға шақырды.
Штаб мүшелерінен толыққанды мәлімет алған жұмысшы азаматтар жаңа өзгерістерге деген көзқарастары оң екенін жеткізді.
Қазақстандықтардың 76%-ға жуығы Конституцияға өзгерістер енгізуді қолдайды – Қоғамдық саясат институты.
27 МАМЫР - Қазақстандықтардың 75,9%-ы Конституцияға енгізілетін өзгертулер мен толықтыруларды қолдауға дайын.
Бүгін өткен баспасөз мәслихатында "AMANAT" партиясы жанындағы Қоғамдық саясат институты "Әлеумет" жобасы аясында жүргізілген "Referendum: Halyq uni" зерттеуінің қорытындысын жариялады, деп хабарлайды KAZAKHSTAN TODAY "AMANAT" партиясының баспасөз қызметіне сілтеме жасап.
Қазақстандықтардың 67,9% Конституциялық реформа елдің дамуына оң әсер етеді деп есептейді.
Сонымен, әлеуметтік деректерге сәйкес, азаматтардың көпшілігі қолданыстағы ҚР Конституциясын өзгерту бойынша референдум өткізуге оң көзқарас танытып отыр.
Атап айтқанда, қазақстандықтар мыналарды қолдайды:  • азаматтардың құқықтарын қорғау тетіктерін күшейту – 80,1%, • халықтың елді басқару ісіне араласуын кеңейту – 76,8%, • суперпрезиденттік модельден президенттік республикаға түпкілікті көшу – 73,5%, • билік тармақтары арасындағы өкілеттіктерді қайта бөлу – 72,3%, • Парламенттің рөлін күшейту және мәртебесін арттыру – 64,4%.
Қазақстандықтардың 67,9%-ы Конституцияға өзгерістер мен толықтырулар енгізу бойынша референдум өткізу елдің дамуына оң әсер етеді деп санайды.
"5 маусымда сайлау учаскелеріне азаматтардың үштен екісі келмек", - деп атап өтті партия Хатшысы Дәулет Кәрібек.
Қоғамдық саясат институтының директоры Мәдина Нұрғалиеваның айтуынша, халықтың өзгерістерге деген сұранысы тұрақты түрде туындап отыр.
Соңғы әлеуметтік зерттеулердің нәтижесі қазіргі қоғамдық-саяси үдерістердің оң бағаланатынын көрсетеді.
Азаматтардың 87,5%-ы белгілі бір дәрежеде ел өміріндегі өзгерістерді қалайды.
Сұралғандардың 55,4%-ы белсенді азаматтық ұстанымға ие.
"Зерттеуге еліміздің барлық өңірінен 1700-ден астам респондент қатысты", - деді Мәдина Нұрғалиева.
Айта кетейік, жүйелі әлеуметтануды қалыптастыру мақсатында "Әлеумет" жобасы аясында тұрақты негізде зерттеулер жүргізіледі.
Ал олардың нәтижелері институттың @SocioExpert telegram арнасында жарияланады.
Әлеуметтік зерттеулердің көмегімен партия қоғамдық пікір скринингін жүргізіп, тиімділікті арттыру үшін оны өз жұмысының барысында ескереді.
Біз қоғамдық пікірді ескеріп, онымен санасамыз.
"Бұл жұмыстың барлығы Қасым-Жомарт Тоқаевтың "Халық үніне құлақ асатын мемлекет" тұжырымдамасының мәніне толық сәйкес келеді", - деді Дәулет Кәрібек.
Өз кезегінде "AMANAT" партиясының атынан сайланған депутат Саясат Нұрбек партияның үгіт науқаны туралы айтты.
Халық қалаулылары аймақ тұрғындарымен мыңға жуық кездесу өткізді.
Ал іс-шараларға барлығы 220 мыңнан астам адам қатысқан.
Сонымен қатар, үгіт науқаны аясында партиялықтар қазақстандықтардың ұсыныстарын жинауға бағытталған республикалық акцияны бастады.
Үгіт науқаны басталғаннан бері 4,5 мыңнан астам талап-тілек келіп түсті.
Олардың арасында әлеуметтік және саяси сипаттағы ұсыныстар мен өтініштер басым.
Ал қолданбалы этносаяси зерттеулер институты директорының орынбасары Айгүл Сәдуақасова референдум өткізудің халықаралық тәжірибесімен бөлісті.
Қазақстандықтардың 76%-ға жуығы Конституцияға өзгерістер енгізуді қолдайды – Қоғамдық саясат институты 
27 МАМЫР - Қазақстандықтардың 75,9%-ы Конституцияға енгізілетін өзгертулер мен толықтыруларды қолдауға дайын.
Бүгін өткен баспасөз мәслихатында "AMANAT" партиясы жанындағы Қоғамдық саясат институты "Әлеумет" жобасы аясында жүргізілген "Referendum: Halyq uni" зерттеуінің қорытындысын жариялады, деп хабарлайды KAZAKHSTAN TODAY "AMANAT" партиясының баспасөз қызметіне сілтеме жасап.
Қазақстандықтардың 67,9% Конституциялық реформа елдің дамуына оң әсер етеді деп есептейді.
Сонымен, әлеуметтік деректерге сәйкес, азаматтардың көпшілігі қолданыстағы ҚР Конституциясын өзгерту бойынша референдум өткізуге оң көзқарас танытып отыр.
Атап айтқанда, қазақстандықтар мыналарды қолдайды:  • азаматтардың құқықтарын қорғау тетіктерін күшейту – 80,1%, • халықтың елді басқару ісіне араласуын кеңейту – 76,8%, • суперпрезиденттік модельден президенттік республикаға түпкілікті көшу – 73,5%, • билік тармақтары арасындағы өкілеттіктерді қайта бөлу – 72,3%, • Парламенттің рөлін күшейту және мәртебесін арттыру – 64,4%.
Қазақстандықтардың 67,9%-ы Конституцияға өзгерістер мен толықтырулар енгізу бойынша референдум өткізу елдің дамуына оң әсер етеді деп санайды.
"5 маусымда сайлау учаскелеріне азаматтардың үштен екісі келмек", - деп атап өтті партия Хатшысы Дәулет Кәрібек.
Қоғамдық саясат институтының директоры Мәдина Нұрғалиеваның айтуынша, халықтың өзгерістерге деген сұранысы тұрақты түрде туындап отыр.
Соңғы әлеуметтік зерттеулердің нәтижесі қазіргі қоғамдық-саяси үдерістердің оң бағаланатынын көрсетеді.
Азаматтардың 87,5%-ы белгілі бір дәрежеде ел өміріндегі өзгерістерді қалайды.
Сұралғандардың 55,4%-ы белсенді азаматтық ұстанымға ие.
"Зерттеуге еліміздің барлық өңірінен 1700-ден астам респондент қатысты", - деді Мәдина Нұрғалиева.
Айта кетейік, жүйелі әлеуметтануды қалыптастыру мақсатында "Әлеумет" жобасы аясында тұрақты негізде зерттеулер жүргізіледі.
Ал олардың нәтижелері институттың @SocioExpert telegram арнасында жарияланады.
Әлеуметтік зерттеулердің көмегімен партия қоғамдық пікір скринингін жүргізіп, тиімділікті арттыру үшін оны өз жұмысының барысында ескереді.
Біз қоғамдық пікірді ескеріп, онымен санасамыз.
"Бұл жұмыстың барлығы Қасым-Жомарт Тоқаевтың "Халық үніне құлақ асатын мемлекет" тұжырымдамасының мәніне толық сәйкес келеді", - деді Дәулет Кәрібек.
Өз кезегінде "AMANAT" партиясының атынан сайланған депутат Саясат Нұрбек партияның үгіт науқаны туралы айтты.
Халық қалаулылары аймақ тұрғындарымен мыңға жуық кездесу өткізді.
Ал іс-шараларға барлығы 220 мыңнан астам адам қатысқан.
 Сонымен қатар, үгіт науқаны аясында партиялықтар қазақстандықтардың ұсыныстарын жинауға бағытталған республикалық акцияны бастады.
Үгіт науқаны басталғаннан бері 4,5 мыңнан астам талап-тілек келіп түсті.
Олардың арасында әлеуметтік және саяси сипаттағы ұсыныстар мен өтініштер басым.
Ал қолданбалы этносаяси зерттеулер институты директорының орынбасары Айгүл Сәдуақасова референдум өткізудің халықаралық тәжірибесімен бөлісті.
Ел тағдырын анықтайтын реформаларға тек депутаттар ғана емес, бүкіл халық қатысу қажет!
Автор: "AMANAT" партиясы, Ақмола облыстық филиалының баспасөз қызметі
Міне, осы мақсатпен Қазақстан Республикасының Парламенті Мәжілісінің депутаттары, "AMANAT" партиясы фракциясының мүшелері - Асқарбек Үйсімбаев, Юлия Кучинская, Мәди Елубаев пен Марат Құсайыновтың ақмолалық тұрғындармен кездесулері жалғасуда.
Халық қалаулылары бүгін Бурабай, Бұланды, Целиноград пен Шортанды аудандарындағы елді-мекен халқымен жүздесіп, Ата Заңға енгізілетін өзгерістер туралы ақпарат беріп, референдумға қатысудың маңызын түсіндіруде.
Мәселен, Мәди Елубаев кешеден бері еліміздің туристік аймағы саналатын Бурабай ауданының ауылдарын аралап, еңбек ұжымдарымен, жалпы, ауыл халқымен еліміздің саяси өміріндегі елеулі оқиға бойынша пікір алмасып, сұрақтарына жауап беріп, нақты қандай бап өзгертілетіні жайлы түсініктемелер беруде.
Конституцияға қандай өзгерістер орын алатынын тізбектеп, халыққа түсінікті жалпақ тілмен жеткізуге тырысты.
Конституцияға қандай өзгерістер енгізіледі, не өзгереді деген сауалдарыңызға қарапайым тілмен айтатын болсам, біріншіден, Президенттің лауазымына байланысты шектеулер қойылады.
Екіншіден, жерді, оның қойнауын, суды, өсімдіктер мен жануарлар дүниесін, басқа да табиғи ресурстарды халық меншігі деп жарияланады.
Үшіншіден, кейбір адамдардың лауазымда болуына байланысты шектеулер қойылады.
Төртіншіден, өлім жазасы жойылады.
Бесіншіден, Мәжіліс алдында жылына екі рет республикалық бюджеттің атқарылуы туралы есеп беретін Жоғары аудиторлық палата құрылады.
Алтыншыдан, құқық қорғау институттары күшейтіледі.
Жетіншіден, онституциялық сот құрылады.
Сонымен қатар, Парламенттің қалыптасу моделін және жалпы сайлау жүйесі өзгертіліп, жалпы, заңдарды қабылдау жүйесіне өзгеріс енгізіледі.
"Сонымен қатар облыстардың, республикалық маңызы бар қалалардың және астананың әкімдерін тағайындау тәртібі өзгертіледі",-деген Мәди Елубаев референдумға қатысудың қаншалықты маңызды екеніне көздерін жеткізуге тырысты.
Сондай-ақ, Бурабай ауданына жасаған сапары барысында Мәди Сағынтайұлы Олимпиялық дайындық орталығының ұжымымен, жаттықтырушыларымен кездесті.
​Конституциялық реформа: саяси трансформацияның қазақстандық жолы 
Іс-шара "Қазақстандық қоғамдық даму институты" КеАҚ Басқарма Төрағасының кеңесшісі Самат Нұртазаның модераторлығымен өтті.
Бүгін, 27 мамыр күні Маңғыстау облысы, Ақтау қаласында "Конституциялық реформа: саяси трансформацияның қазақстандық жолы" атты "Sarap" эксперттік клубының аймақтық отырысы өтті, деп хабарлайды ERNUR.KZ.
Шараны Референдумды қоғамдық қолдау республикалық штабының қолдауымен, ҚР Ақпарат және қоғамдық даму министрлігінің "Қазақстандық қоғамдық даму институты" КеАҚ ұйымдастырды.
Отырыс қатысушылары алдағы референдумның елді дамыту мен қоғамды демократияландырудағы маңызын, сондай-ақ Жаңа Қазақстанды құрудағы конституциялық реформаның рөлін талқылады.
Сарапшылар мемлекеттің басты құжатына енгізілмек өзгерістер мен толықтырулардың ҚР саяси жүйесіне қалай әсер ететіні туралы пікір алмасты.
Жиынға Ақтау қаласы әкімінің орынбасары Әбілқайыр Байпақов, облыстық және қалалық мәслихат депутаттары, мемлекет және қоғам қайраткерлері, саясаттанушылар, сондай-ақ Қазақстанның қоғамдық даму институтының сарапшылары қатысты.
Іс-шара "Қазақстандық қоғамдық даму институты" КеАҚ Басқарма Төрағасының кеңесшісі Самат Нұртазаның модераторлығымен өтті.
Алдағы референдум, мемлекеттің саяси жүйесін демократияландыру мен либерализациялау жүріп жатқанын көрсетеді.
Бұл мемлекетті өзгерту мүмкіндігі.
Мемлекет басшысы халықпен ақылдасып, жауапкершілікті бөлісіп және халықтың кері байланысқа шығуын қалайды.
"Бізге либерализмді, демократияны және ең бастысы әділеттілікті таңдау ұсынылады",- деп атап өтті С.Нұртаза.
Отырысты Ақтау қаласы әкімінің орынбасары Əбілқайыр Байпақов ашып, өз сөзінде ол: "Конституциялық реформа бүкіл мемлекеттік модельді кешенді түрде трансформациялауға бағытталған. Біз еліміздің болашағына немқұрайлы қарамауымыз керек. Қазақстанның болашағы біздің қолымызда, біз қабылдайтын шешімдерден құралады",- деді.
Маңғыстау облыстық мәслихатының депутаты Аббат Өрісбаев Президенттің бастамасын қолдауға шақырып, бұл өзгерістер халықтың өтініштеріне деген жауап екенін атап өтті.
"Халық конституцияға енгізіліп отырған өзгерістерді қолдап жатқандығын байқап жүрміз, дегенмен әрбір азаматтың дауысы маңызды болғандықтан өткізілгелі отырған референдум туралы неғұрлым көп ақпарат айтып, ақпараттандыру жұмыстарын қарқынды жалғастыру керек".
Соңғы әлеуметтік сауалнама нәтижелері бойынша референдумды халықтың 72%-дан астамы қолдаған.
Бұл туралы ҚҚДИ сарапшысы Жақсыбек Жиеналиев мәлімдеді: 
Конституцияға өзгерістер мен толықтыруларды енгізу бұған дейін де болғаны белгілі.
Ата заңымызға қатысты референдум осыдан 27 жыл бұрын өтті.
Осы уақытқа дейін өзгертулер Парламент қарауына ұсынылып, депутаттардың мақұлдауымен өзгеретін.
Халықтың пікірі ескерілмейтін.
Осы жолы да Ата заңға енетін өзгертулерді Парламентте дауысқа салып "бір ауыздан" мақұлдап жіберуге болатын еді.
Бірақ, Мемлекет Басшысы өзгерістерді халықтың өзі таңдасын деп, референдум өткізуді ұсынып отыр.
Бұл өте дұрыс шешім және ел болып қолдауға лайықты іс деп ойлаймын.
Жалпы референдумға қатысты қоғамның әртүрлі топтарынан, түрлі салада жұмыс істейтін азаматтардан көптеген сұрақтар қойылып жатыр, оның да себебі бар, осы уақытқа дейін "сайлау", "дауыс беру" ұғымдары Президентті сайлау немесе Мәжіліс, Маслихат депутаттарын сайлаумен байланысты болып келгені рас.
Соңғы әлеуметтік сауалнаманың нәтижесі бойынша 72%-дан астам халық референдумды қолдап отыр.
Бұл жақсы көрсеткіш, азаматтарымыздың саяси белсенділігі жоғары екені байқалады.
Қазақстанда 11 миллионнан астам адам республикалық референдумға қатыса алады, олардың басым бөлігі жастар.
Яғни, 18-45 жас аралығындағы әрбір қазақстандық бірінші рет өз таңдауын жасап, еліміздің әділ әрі дамыған мемлекет болуына өз үлесін қосайын деп отыр.
Естеріңізге сала кетейік, Қазақстанда Конституцияға өзгерістер енгізу бойынша республикалық референдум биыл 5 маусымда өтеді.
Сенат төрағасы Алматыда сарапшылармен "Жаңа Қазақстан" бағдарын талқылады
Сенат төрағасы Мәулен Әшімбаев Алматы қаласында сарапшылармен, қоғамдық ұйымдардың көшбасшыларымен және зиялы қауым өкілдерімен кездесті, деп хабарлады Сенаттың баспасөз қызметі.
Кездесулер барысында "Жаңа Қазақстан" бағдары, елімізде жүргізіліп жатқан саяси және әлеуметтік реформалар, сондай-ақ, Конституцияға өзгерістер мен толықтырулар енгізу жөнінде өткізілетін республикалық референдумге дайындық мәселелері кеңінен талқыланды.
Парламент Сенаты жанындағы Жас сарапшылар клубының мүшелерімен кездесу барысында Мәулен Әшімбаев Мемлекет басшысы жариялаған конституциялық реформа әр қазақстандықтың өміріне қалай әсер ететініне тоқталды.
Сенат Спикерінің айтуынша, Конституцияға енгізілетін түзетулер, ең алдымен, адам құқықтарын қорғаудың барынша тиімді жүйесін қалыптастыруды көздейді.
Еліміздің әр азаматы жүгіне алатын Конституциялық сот құру, өлім жазасының күшін жою және Адам құқықтары жөніндегі уәкілдің рөлін арттыру сияқты нақты шаралар осы бағыттағы маңызды қадамдар екені сөзсіз.
Мәулен Әшімбаев енгізілетін өзгерістер Парламенттің саяси жүйедегі рөлін және оның сайлаушылар алдындағы жауапкершілігін арттыратынын да атап өтті.
Парламент сайлауында аралас мажоритарлық-пропорционалды жүйе енгізіледі.
Мәжіліс құрамының 30 пайызы кейін бір мандатты округтер бойынша сайлана алады.
Бұл депутаттардың өз сайлаушылары алдындағы жеке жауапкершілігін арттырады.
Сайлаушылар үшін сайлау алдындағы уәделерін орындамаған депутатты кері қайтарып алу мүмкіндігі туады.
Сенат нағыз өңірлердің мүдделерін қорғайтын Палатаға айналуға тиіс.
Қолға алынған өзгерістерге байланысты Сенаттың өкілеттігі кеңейтіледі.
Палата ел Президентінің Конституциялық соттың және Жоғары Сот кеңесінің төрағаларын тағайындауына келісім береді, – деді Мәулен Әшімбаев.
Сондай-ақ Конституцияға енгізілген өзгерістердің нәтижесінде өңірлердің дербестігі де арта түсетіні айтылды.
Облыстардың, республикалық маңызы бар қалалардың және астананың әкімдерін тағайындау рәсімі өзгереді.
Енді ел Президенті әкім лауазымына тағайындау үшін кемінде екі кандидатура ұсынады.
Олар үшін сол өңірдегі мәслихаттардың депутаттары дауыс береді.
Осылайша, әкімдердің жанама сайлауы енгізілмек.
Сенат Спикері осы және басқа да нақты бастамалар жергілікті биліктің дербестігін арттыруға және өкілеттіктерді орталықтан өңірлерге беруге ықпал ететінін айтты.
Мәулен Әшімбаев Ата заңға енгізу үшін ұсынылған өзгерістер саяси бәсекелестікті күшейтуге және билік монополиясын жоюға арналғанын да тілге тиек етті.
Мысалы, Мемлекет басшысы өз өкілеттігін атқару кезінде саяси партиядан шығуға міндетті болады.
Осылайша, ел Президентінің барлық саяси партияларға қатысы теңеседі.
Бұл норма Орталық сайлау комиссиясының, Жоғары аудиторлық палатаның және Конституциялық соттың төрағалары мен мүшелеріне, сондай-ақ, бүкіл сот жүйесіне қатысты қолданылады.
Әкімдер мен олардың орынбасарларына партия филиалдарында лауазым иеленуіне заңмен тыйым салынады.
Осындай кешенді түзетулер теңгерімді, ашық және бәсекеге қабілетті саяси жүйе қалыптастыруға жол ашады.
Бұл конституциялық өзгерістер реформа жасау керек болғасын ғана жүргізіліп жатқан реформа емес.
Шын мәнінде, бүгінгі конституциялық өзгерістер жаңа Қазақстанды құқықтық, демократиялық, әділетті мемлекет ретінде құруға бағытталған.
Сондай-ақ бұл реформа заң үстемдігі салтанат құрған және адам құқықтары мүлтіксіз қорғалатын мемлекет қалыптастыруды көздейді.
Сонда ғана тәуелсіз Қазақстанның қарқынды және тұрақты дамуы қамтамасыз етілетіні сөзсіз, – деді Сенат төрағасы.
Сондықтан Мәулен Әшімбаев еліміздің әр азаматының 5 маусым күні референдумге қатысып, жаңа Қазақстан үшін дауыс беруі аса маңызды екеніне назар аударды.
Сенат Спикері Алматыда өткен Палата жанындағы "Ұлттық мүдде" диалог алаңының екінші отырысына қатысты.
Зиялы қауым өкілдерімен кездесуде де конституциялық өзгерістер мен олардың ел дамуына әсері сөз болды.
Бұл өзгерістердің бәрі Қазақстанды демократиялық, құқықтық, әділетті, әлеуметтік мемлекет ретінде нығайтуға арналған.
Осы бағыттағы жұмыстар Конституцияға өзгерістер енгізумен шектелмейді.
Саяси жүйемізді реформалау кезең кезеңімен жалғаса береді.
Соның аясында жыл соңына дейін біраз заңдар қабылданады.
Осындай маңызды өзгерістерден зиялы қауым өкілдері де қалыс қалмағаны жөн, – деді Мәулен Әшімбаев.
Сонымен қатар Сенат Спикері Асанәлі Әшімовтің 85 жасқа толуына орай ұйымдастырылған "Аңыз Асанәлі" атты салтанатты іс-шараға қатысып, Мемлекет басшысының өнер иесінің атына жолдаған құттықтауын оқып берді деп хабарлайды
Зерттеу нәтижесі: Қазақстандықтардың 75,9 пайызы Ата заңға енгізілетін өзгертулерді қолдауға дайын
Автор: Берік Көшербай.
Қазақстандықтардың 75,9 пайызы Ата заңға енгізілетін өзгертулерді қолдауға дайын.
"Amanat" партиясы жанындағы Қоғамдық саясат институты жүргізіген "Referendum: Halyq üni" зерттеу нәтижесі осындай.
Сұралғандардың 70 пайызға жуығы конституциялық реформа елдің дамуына оң әсер етеді деп есептейді.
Зерттеуге еліміздің барлық өңірінен 1700-ден астам респондент қатысқан.
Жартысынан көбі белсенді азаматтық ұстанымы бар адамдар.
Партия өкілдері 5-ші маусымда сайлау учаскілеріне азаматтардың үштен екісі келеді деген сенімде.
Дәулет Кәрібек, "Amanat" партиясының хатшысы: 
Менің жасым 31-де.
Мен осы күнге дейін әлі бір рет те референдумға қатыспағанмын.
Соңғы рет референдум 1995 жылы болған.
Сондықтан қазіргі таңда референдумға қатыспаған азаматтардың ең үлкені 43 жаста.
Мұның өзі де референдумға қосымша қызығушылық алып келеді.
Яғни азаматтар 1995 жылдан бері бірінші рет қатысайын деп жатыр.
Егіншілер ел болашағы үшін референдум қажет деп санайды.
Қазақстан Республикасы Парламенті Мәжілісі төрағасының орынбасары, "AMANAT" партиясы республикалық штабының мүшесі Балайым Кесебаева референдумды қолдау, сайлаушыларды науқанға қатысуға шақыру мақсатында М.
Шәменов ауылындағы "Мега Агро" ЖШС жұмысшыларымен кездесу өткізді, деп хабарлайды Kyzylorda-news.kz.
Штаб мүшелері егіс басындағы шаруаларға жалпыхалықтық референдум өткізудің алғышарттарын, ұсынылған реформалардың ерекшеліктерін, демократиялық түрленудің маңызын қарапайым әрі түсінікті сөздермен жеткізді.
Ықпалды Парламент – халықпен жақындасудан басталады.
Біз халықтың айтып отырған проблемаларын ортаға шығаруымыз керек.
Бүгін халықпен етене сөйлесіп, 5 маусымда өтетін референдум мәселесін пікірлесуге келдік.
Соңғы Жолдауда Президент тың саяси реформаларды жариялап, билік институттары арасындағы конституциялық құрылымды жетілдіруге мүдделі екенін танытты.
Мәжілісті қалыптастырудың аралас моделі енеді, Парламенттің бақылау функциялары кеңейеді, заңнамалық рәсімдер оңтайланады.
Яғни, азаматтардың мүддесін қорғау механизмі күшейеді.
Жаңа Қазақстанды құрудағы қадам – үлкен жауапкершілікті талап ететін дүние.
Сол себепті барлық жерлестерді игі істе өз үлесін қосуға шақырамын!
Жаңа Қазақстанға бірге аяқ басып, өзгерістерді бірге енгізейік, – деді республикалық штаб мүшесі Балайым Кесебаев.
Егіншілермен кездесуге облыстық штабтың мүшесі Наурызбай Байқадамов және аудандық штаб мүшелері де қатысып, барша жұмысшыларды науқанға белсенді қатысуға шақырды.
Штаб мүшелерінен толыққанды мәлімет алған жұмысшы азаматтар жаңа өзгерістерге деген көзқарастары оң екенін жеткізді.
Егіншілер ел болашағы үшін референдум қажет деп санайды
Қазақстан Республикасы Парламенті Мәжілісі төрағасының орынбасары, "AMANAT" партиясы республикалық штабының мүшесі Балайым Кесебаева референдумды қолдау, сайлаушыларды науқанға қатысуға шақыру мақсатында Қызылорда облысы, Жалағаш ауданына қарасты М.
Шәменов ауылындағы "Мега Агро" ЖШС жұмысшыларымен кездесу өткізді.
Штаб мүшелері егіс басындағы шаруаларға жалпыхалықтық референдум өткізудің алғышарттарын, ұсынылған реформалардың ерекшеліктерін, демократиялық түрленудің маңызын қарапайым әрі түсінікті сөздермен жеткізді.
Ықпалды Парламент – халықпен жақындасудан басталады.
Біз халықтың айтып отырған проблемаларын ортаға шығаруымыз керек.
Бүгін халықпен етене сөйлесіп, 5 маусымда өтетін референдум мәселесін пікірлесуге келдік.
Соңғы Жолдауда Президент тың саяси реформаларды жариялап, билік институттары арасындағы конституциялық құрылымды жетілдіруге мүдделі екенін танытты.
Мәжілісті қалыптастырудың аралас моделі енеді, Парламенттің бақылау функциялары кеңейеді, заңнамалық рәсімдер оңтайланады.
Яғни, азаматтардың мүддесін қорғау механизмі күшейеді.
Жаңа Қазақстанды құрудағы қадам - үлкен жауапкершілікті талап ететін дүние.
Сол себепті барлық жерлестерді игі істе өз үлесін қосуға шақырамын!
Жаңа Қазақстанға бірге аяқ басып, өзгерістерді бірге енгізейік, – деді республикалық штаб мүшесі Балайым Кесебаев.
Егіншілермен кездесуге облыстық штабтың мүшесі Наурызбай Байқадамов және аудандық штаб мүшелері де қатысып, барша жұмысшыларды науқанға белсенді қатысуға шақырды.
Штаб мүшелерінен толыққанды мәлімет алған жұмысшы азаматтар жаңа өзгерістерге деген көзқарастары оң екенін жеткізді.
Конституциялық реформа: саяси трансформацияның қазақстандық жолы.
27 мамыр күні Маңғыстау облысы, Ақтау қаласында "Конституциялық реформа: саяси трансформацияның қазақстандық жолы" атты "Sarap" эксперттік клубының аймақтық отырысы өтті.
Шараны Референдумды қоғамдық қолдау республикалық штабының қолдауымен, ҚР Ақпарат және қоғамдық даму министрлігінің "Қазақстандық қоғамдық даму институты" КеАҚ ұйымдастырды.
Отырыс қатысушылары алдағы референдумның елді дамыту мен қоғамды демократияландырудағы маңызын, сондай-ақ Жаңа Қазақстанды құрудағы конституциялық реформаның рөлін талқылады.
Сарапшылар мемлекеттің басты құжатына енгізілмек өзгерістер мен толықтырулардың ҚР саяси жүйесіне қалай әсер ететіні туралы пікір алмасты.
Жиынға Ақтау қаласы әкімінің орынбасары Әбілқайыр Байпақов, облыстық және қалалық мәслихат депутаттары, мемлекет және қоғам қайраткерлері, саясаттанушылар, сондай-ақ Қазақстанның қоғамдық даму институтының сарапшылары қатысты.
Іс-шара "Қазақстандық қоғамдық даму институты" КеАҚ Басқарма Төрағасының кеңесшісі Самат Нұртазаның модераторлығымен өтті.
Алдағы референдум, мемлекеттің саяси жүйесін демократияландыру мен либерализациялау жүріп жатқанын көрсетеді.
Бұл мемлекетті өзгерту мүмкіндігі.
Мемлекет басшысы халықпен ақылдасып, жауапкершілікті бөлісіп және халықтың кері байланысқа шығуын қалайды.
Бізге либерализмді, демократияны және ең бастысы әділеттілікті таңдау ұсынылады,- деп атап өтті С.Нұртаза.
Отырысты Ақтау қаласы әкімінің орынбасары Əбілқайыр Байпақов ашып, өз сөзінде ол:
- Конституциялық реформа бүкіл мемлекеттік модельді кешенді түрде трансформациялауға бағытталған.
Біз еліміздің болашағына немқұрайлы қарамауымыз керек.
Қазақстанның болашағы біздің қолымызда, біз қабылдайтын шешімдерден құралады,- деді.
Маңғыстау облыстық мәслихатының депутаты Аббат Өрісбаев Президенттің бастамасын қолдауға шақырып, бұл өзгерістер халықтың өтініштеріне деген жауап екенін атап өтті.
Халық конституцияға енгізіліп отырған өзгерістерді қолдап жатқандығын байқап жүрміз, дегенмен әрбір азаматтың дауысы маңызды болғандықтан өткізілгелі отырған референдум туралы неғұрлым көп ақпарат айтып, ақпараттандыру жұмыстарын қарқынды жалғастыру керек.
Соңғы әлеуметтік сауалнама нәтижелері бойынша референдумды халықтың 72%-дан астамы қолдаған.
Бұл туралы ҚҚДИ сарапшысы Жақсыбек Жиеналиев мәлімдеді:
Конституцияға өзгерістер мен толықтыруларды енгізу бұған дейін де болғаны белгілі.
Ата заңымызға қатысты референдум осыдан 27 жыл бұрын өтті.
Осы уақытқа дейін өзгертулер Парламент қарауына ұсынылып, депутаттардың мақұлдауымен өзгеретін.
Халықтың пікірі ескерілмейтін.
Осы жолы да Ата заңға енетін өзгертулерді Парламентте дауысқа салып "бір ауыздан" мақұлдап жіберуге болатын еді.
Бірақ, Мемлекет Басшысы өзгерістерді халықтың өзі таңдасын деп, референдум өткізуді ұсынып отыр.
Бұл өте дұрыс шешім және ел болып қолдауға лайықты іс деп ойлаймын.
Жалпы референдумға қатысты қоғамның әртүрлі топтарынан, түрлі салада жұмыс істейтін азаматтардан көптеген сұрақтар қойылып жатыр, оның да себебі бар, осы уақытқа дейін "сайлау", "дауыс беру" ұғымдары Президентті сайлау немесе Мәжіліс, Маслихат депутаттарын сайлаумен байланысты болып келгені рас.
Соңғы әлеуметтік сауалнаманың нәтижесі бойынша 72%-дан астам халық референдумды қолдап отыр.
Бұл жақсы көрсеткіш, азаматтарымыздың саяси белсенділігі жоғары екені байқалады.
Қазақстанда 11 миллионнан астам адам республикалық референдумға қатыса алады, олардың басым бөлігі жастар.
Яғни, 18-45 жас аралығындағы әрбір қазақстандық бірінші рет өз таңдауын жасап, еліміздің әділ әрі дамыған мемлекет болуына өз үлесін қосайын деп отыр.
Естеріңізге сала кетейік, Қазақстанда Конституцияға өзгерістер енгізу бойынша республикалық референдум биыл 5 маусымда өтеді.
Өңірлердегі сайлау учаскелерінің дайындығы пысықталды
Еліміздің әр аймағында 5 маусым күні өтетін жалпы халықтық референдумды ұйымдастыру мен өткізу мәселелері пысықталуда.
Орталық референдум комиссиясының хатшысы Мұхтар Ерман Жамбыл облысындағы сапарында жергілікті атқарушы орган өкілдерімен кездесу өткізді.
Бірқатар сайлау учаскелерімен танысты.
Ел тарихында халықтық талқылау алғаш және соңғы рет 1995 жылы өткізілген.
Сондықтан мемлекет тарихындағы елеулі оқиғаны өткізуде аймақтардың дайындығы маңызды.
Өңірлерді аралаған орталық референдум комиссиясының хатшысы сайлау учаскелерімен танысып, жергілікті комиссия мүшелерімен пікір алмасты.
Онда мүмкіндігі шектеулі жандар үшін барлық жағдайды қамтамасыз ету мәселесі қаралды.
Бұдан бөлек әр учаскеде ақпараттық метериалдардың жеткілікті болуын қадағалау керектігін атап өтті.
Мұхтар Ерман, Орталық референдум комиссиясының хатшысы:
Осы семинардың аясында заңнамаларды түсіндіру, басқа да референдумға қатысты мәселелерді қозғап жатырмыз.
Ең басты мәселе - референдум болған күні қатысушылардың барлық жағдайын жасау.
Сенат төрағасы Алматыда сарапшылармен "Жаңа Қазақстан" бағдарын талқылады
Сенат төрағасы Мәулен Әшімбаев Алматы қаласында сарапшылармен, қоғамдық ұйымдардың көшбасшыларымен және зиялы қауым өкілдерімен кездесті, деп хабарлады Сенаттың баспасөз қызметі.
Кездесулер барысында "Жаңа Қазақстан" бағдары, елімізде жүргізіліп жатқан саяси және әлеуметтік реформалар, сондай-ақ, Конституцияға өзгерістер мен толықтырулар енгізу жөнінде өткізілетін республикалық референдумге дайындық мәселелері кеңінен талқыланды.
Парламент Сенаты жанындағы Жас сарапшылар клубының мүшелерімен кездесу барысында Мәулен Әшімбаев Мемлекет басшысы жариялаған конституциялық реформа әр қазақстандықтың өміріне қалай әсер ететініне тоқталды.
Сенат Спикерінің айтуынша, Конституцияға енгізілетін түзетулер, ең алдымен, адам құқықтарын қорғаудың барынша тиімді жүйесін қалыптастыруды көздейді.
Еліміздің әр азаматы жүгіне алатын Конституциялық сот құру, өлім жазасының күшін жою және Адам құқықтары жөніндегі уәкілдің рөлін арттыру сияқты нақты шаралар осы бағыттағы маңызды қадамдар екені сөзсіз.
Мәулен Әшімбаев енгізілетін өзгерістер Парламенттің саяси жүйедегі рөлін және оның сайлаушылар алдындағы жауапкершілігін арттыратынын да атап өтті.
Парламент сайлауында аралас мажоритарлық-пропорционалды жүйе енгізіледі.
Мәжіліс құрамының 30 пайызы кейін бір мандатты округтер бойынша сайлана алады.
Бұл депутаттардың өз сайлаушылары алдындағы жеке жауапкершілігін арттырады.
Сайлаушылар үшін сайлау алдындағы уәделерін орындамаған депутатты кері қайтарып алу мүмкіндігі туады.
Сенат нағыз өңірлердің мүдделерін қорғайтын Палатаға айналуға тиіс.
Қолға алынған өзгерістерге байланысты Сенаттың өкілеттігі кеңейтіледі.
Палата ел Президентінің Конституциялық соттың және Жоғары Сот кеңесінің төрағаларын тағайындауына келісім береді, – деді Мәулен Әшімбаев.
Сондай-ақ Конституцияға енгізілген өзгерістердің нәтижесінде өңірлердің дербестігі де арта түсетіні айтылды.
Облыстардың, республикалық маңызы бар қалалардың және астананың әкімдерін тағайындау рәсімі өзгереді.
Енді ел Президенті әкім лауазымына тағайындау үшін кемінде екі кандидатура ұсынады.
Олар үшін сол өңірдегі мәслихаттардың депутаттары дауыс береді.
Осылайша, әкімдердің жанама сайлауы енгізілмек.
Сенат Спикері осы және басқа да нақты бастамалар жергілікті биліктің дербестігін арттыруға және өкілеттіктерді орталықтан өңірлерге беруге ықпал ететінін айтты.
Мәулен Әшімбаев Ата заңға енгізу үшін ұсынылған өзгерістер саяси бәсекелестікті күшейтуге және билік монополиясын жоюға арналғанын да тілге тиек етті.
Мысалы, Мемлекет басшысы өз өкілеттігін атқару кезінде саяси партиядан шығуға міндетті болады.
Осылайша, ел Президентінің барлық саяси партияларға қатысы теңеседі.
Бұл норма Орталық сайлау комиссиясының, Жоғары аудиторлық палатаның және Конституциялық соттың төрағалары мен мүшелеріне, сондай-ақ, бүкіл сот жүйесіне қатысты қолданылады.
Әкімдер мен олардың орынбасарларына партия филиалдарында лауазым иеленуіне заңмен тыйым салынады.
Осындай кешенді түзетулер теңгерімді, ашық және бәсекеге қабілетті саяси жүйе қалыптастыруға жол ашады.
Бұл конституциялық өзгерістер реформа жасау керек болғасын ғана жүргізіліп жатқан реформа емес.
Шын мәнінде, бүгінгі конституциялық өзгерістер жаңа Қазақстанды құқықтық, демократиялық, әділетті мемлекет ретінде құруға бағытталған.
Сондай-ақ бұл реформа заң үстемдігі салтанат құрған және адам құқықтары мүлтіксіз қорғалатын мемлекет қалыптастыруды көздейді.
Сонда ғана тәуелсіз Қазақстанның қарқынды және тұрақты дамуы қамтамасыз етілетіні сөзсіз, – деді Сенат төрағасы.
Сондықтан Мәулен Әшімбаев еліміздің әр азаматының 5 маусым күні референдумге қатысып, жаңа Қазақстан үшін дауыс беруі аса маңызды екеніне назар аударды.
Сенат Спикері Алматыда өткен Палата жанындағы "Ұлттық мүдде" диалог алаңының екінші отырысына қатысты.
Зиялы қауым өкілдерімен кездесуде де конституциялық өзгерістер мен олардың ел дамуына әсері сөз болды.
Бұл өзгерістердің бәрі Қазақстанды демократиялық, құқықтық, әділетті, әлеуметтік мемлекет ретінде нығайтуға арналған.
Осы бағыттағы жұмыстар Конституцияға өзгерістер енгізумен шектелмейді.
Саяси жүйемізді реформалау кезең кезеңімен жалғаса береді.
Соның аясында жыл соңына дейін біраз заңдар қабылданады.
Осындай маңызды өзгерістерден зиялы қауым өкілдері де қалыс қалмағаны жөн, – деді Мәулен Әшімбаев.
Сонымен қатар Сенат Спикері Асанәлі Әшімовтің 85 жасқа толуына орай ұйымдастырылған "Аңыз Асанәлі" атты салтанатты іс-шараға қатысып, Мемлекет басшысының өнер иесінің атына жолдаған құттықтауын оқып берді.
Танымал спортшылар жанкүйерлерін референдумға қатысуға шақырды.
Автор: Асемай Макуова
"АMANAT" партиясының мүшесі, Ұлттық Олимпиада комитеті Бас хатшысынын орынбасары Серік Сәпиевтің бастамасымен "MTEX management" және "Қазақстандық спортшылар одағы" үкіметтік емес ұйымдарымен бірлесіп, Қазақстанның спорт қауымдастығының қатысуымен республикалық референдумды қолдау іс-шарасы өтті.
Жиын кезінде белгілі спортшы Серік Сәпиевтің атап өтуінше, қазіргі таңда әлемдік даму процесі өте жылдам сол себепті дер кезінде маңызды шешімдер қабылдай білу керек.
Әр елдің конституциясына қажетті өзгерістер енгізіліп тұрады.
Бізге дер кезінде заман талабына сай өзгерістер енгізу керек.
Партия мүшесі ретінде осы бір іс-шараға барлық спорт қауымын жинау қажет деп санадым.
"Баршаңызды референдумда белсенді болуларыңызға шақырамын", – деді Серік Сәпиев.
Шараға белгiлi спортшылар Данияр Елеусінов, Илья Ильин, Абзал Ажгалиев, Юсупова Әлия, Василий Левит, Мұхтархан Ділдәбеков, Әділбек Ниязымбетов, Асхат Жіткеев, Серік Елеуов, Елена Хрусталева, Айдар Махметов, Марина Вольнова, Дмитрий Карпов, Бiржан Жакыпов, Юлия Галышева Ұлттық паралимпиада комитетінің, республикалық федерациялардың және спорт ұйымдарының басшылары қатысты.
AMANAT партиясының хатшысы Дәулет Кәрібек келер референдумдағы спорт қауымдастығының рөлінің маңыздылығын айтты.
Белгілі спортшыларға қарап түзелетін адам көп.
Сондықтан да сіздер жауапкершілікті ала отырып, көпшілікті конституциялық референдумға шақырады деген сенімдемін.
Жалпы, бұл өзгерістер ең алдымен елге керек.
Жаңа конституциямыз әр азаматтың мажоритарлық жүйеде сайлауға түсуіне мүмкіндік береді.
"Ел халқының азаматтары билік жұмысына тікелей атсалыса алатын болады", – деді AMANAT партиясының хатшысы Дәулет Кәрібек.
Халықтың 75%-і референдумды қолдайды.
Ел азаматтарының 75%-тен астамы Конституцияға енгізілетін өзгертулерді қолдайды.
5 маусымда сайлау бөлімшелеріне халықтың үштен екісі келеді деп күтілуде.
"Amanat" партиясы жанындағы Қоғамдық саясат институты 19-22 мамыр аралығында жүргізген зерттеуінің нәтижесі осындай.
Сауалнамаға 1700-ден астам респондент қатысқан, деп хабарлайды "Хабар 24".
Олардың 67%-тен астамы алдағы референдум елдің дамуына оң әсер етеді деген пікірде.
Тұрғындардың басым көпшілігі азаматтардың құқығын қорғау тетіктері күшейетініне сенеді.
Әрі халықтың елді басқару ісіне араласуы кеңейетінін қолдайды.
Парламенттің рөлін күшейтіп, мәртебесін арттыру жөніндегі ұсыныстарды азаматтардың 64% құптайды.
Мамандардың айтуынша референдумға қатысуға ниет білдіргендердің қатары көбейіп келеді.
Дәулет Кәрібек, "Amanat" партиясының хатшысы:
Біз көбінесе азаматтардың қолдайтынын байқаймыз осы рефрендумды.
Бұл біріншіден.
Екіншіден, менің жасым 31-де.
Осы күнге дейін әлі бірде-бір рет референдумға қатыспағанмын.
Соңғы референдум 1995 жылы болды.
Сондықтан да қазір референдумға қатыспаған азаматтардың ең үлкені 43-те.
Бұның өзі де референдумға қосымша қызығушылық алып келеді.
Қазір депутаттар ауыл-аймақтарды аралап, рефрендумның жай-жапсарын түсіндіру жұмыстарын жүргізуде.
Күні бүгінге дейін мыңға жуық кездесу өткізді.
Басқосуларға 220 мыңнан астам адам қатысқан.
"Amanat" партиясы үгіт науқаны аясында отандастарымыздың ұсыныстарын жинауға бағытталған акцияны іске қосты.
Күні бүгінге дейін саяси ұйымға тұрғындардың 4,5 мыңнан астам талап-тілегі келіп түсті.
Саясат Нұрбек, ҚР Парламенті Мәжілісінің депутаты:
Біз енді ең қарапайым сөзбен әр адамның деңгейіне түсіп, соларға түсіндіруге тырысамыз.
Жалпы алғанда халықтың қолдауы бар.
Бұған менің көзім жетті.
Адамдар үлкен өзгеріс күтіп отыр.
Ең бастысы – партиямыздың, Парламенттің биліктің сол сенімді ақтауы.
Өңірлердегі сайлау учаскелерінің дайындығы пысықталды
Еліміздің әр аймағында 5 маусым күні өтетін жалпы халықтық референдумды ұйымдастыру мен өткізу мәселелері пысықталуда.
Орталық референдум комиссиясының хатшысы Мұхтар Ерман Жамбыл облысындағы сапарында жергілікті атқарушы орган өкілдерімен кездесу өткізді.
Бірқатар сайлау учаскелерімен танысты.
Ел тарихында халықтық талқылау алғаш және соңғы рет 1995 жылы өткізілген.
Сондықтан мемлекет тарихындағы елеулі оқиғаны өткізуде аймақтардың дайындығы маңызды.
Өңірлерді аралаған орталық референдум комиссиясының хатшысы сайлау учаскелерімен танысып, жергілікті комиссия мүшелерімен пікір алмасты.
Онда мүмкіндігі шектеулі жандар үшін барлық жағдайды қамтамасыз ету мәселесі қаралды.
Бұдан бөлек әр учаскеде ақпараттық метериалдардың жеткілікті болуын қадағалау керектігін атап өтті.
Мұхтар Ерман, Орталық референдум комиссиясының хатшысы:
Осы семинардың аясында заңнамаларды түсіндіру, басқа да референдумға қатысты мәселелерді қозғап жатырмыз.
Ең басты мәселе - референдум болған күні қатысушылардың барлық жағдайын жасау.
Сенат төрағасы Алматыда сарапшылармен "Жаңа Қазақстан" бағдарын талқылады
Сенат төрағасы Мәулен Әшімбаев Алматы қаласында сарапшылармен, қоғамдық ұйымдардың көшбасшыларымен және зиялы қауым өкілдерімен кездесті, деп хабарлады Сенаттың баспасөз қызметі.
Кездесулер барысында "Жаңа Қазақстан" бағдары, елімізде жүргізіліп жатқан саяси және әлеуметтік реформалар, сондай-ақ, Конституцияға өзгерістер мен толықтырулар енгізу жөнінде өткізілетін республикалық референдумге дайындық мәселелері кеңінен талқыланды.
Парламент Сенаты жанындағы Жас сарапшылар клубының мүшелерімен кездесу барысында Мәулен Әшімбаев Мемлекет басшысы жариялаған конституциялық реформа әр қазақстандықтың өміріне қалай әсер ететініне тоқталды.
Сенат Спикерінің айтуынша, Конституцияға енгізілетін түзетулер, ең алдымен, адам құқықтарын қорғаудың барынша тиімді жүйесін қалыптастыруды көздейді.
Еліміздің әр азаматы жүгіне алатын Конституциялық сот құру, өлім жазасының күшін жою және Адам құқықтары жөніндегі уәкілдің рөлін арттыру сияқты нақты шаралар осы бағыттағы маңызды қадамдар екені сөзсіз.
Мәулен Әшімбаев енгізілетін өзгерістер Парламенттің саяси жүйедегі рөлін және оның сайлаушылар алдындағы жауапкершілігін арттыратынын да атап өтті.
Парламент сайлауында аралас мажоритарлық-пропорционалды жүйе енгізіледі.
Мәжіліс құрамының 30 пайызы кейін бір мандатты округтер бойынша сайлана алады.
Бұл депутаттардың өз сайлаушылары алдындағы жеке жауапкершілігін арттырады.
Сайлаушылар үшін сайлау алдындағы уәделерін орындамаған депутатты кері қайтарып алу мүмкіндігі туады.
Сенат нағыз өңірлердің мүдделерін қорғайтын Палатаға айналуға тиіс.
Қолға алынған өзгерістерге байланысты Сенаттың өкілеттігі кеңейтіледі.
Палата ел Президентінің Конституциялық соттың және Жоғары Сот кеңесінің төрағаларын тағайындауына келісім береді, – деді Мәулен Әшімбаев.
Сондай-ақ Конституцияға енгізілген өзгерістердің нәтижесінде өңірлердің дербестігі де арта түсетіні айтылды.
Облыстардың, республикалық маңызы бар қалалардың және астананың әкімдерін тағайындау рәсімі өзгереді.
Енді ел Президенті әкім лауазымына тағайындау үшін кемінде екі кандидатура ұсынады.
Олар үшін сол өңірдегі мәслихаттардың депутаттары дауыс береді.
Осылайша, әкімдердің жанама сайлауы енгізілмек.
Сенат Спикері осы және басқа да нақты бастамалар жергілікті биліктің дербестігін арттыруға және өкілеттіктерді орталықтан өңірлерге беруге ықпал ететінін айтты.
Мәулен Әшімбаев Ата заңға енгізу үшін ұсынылған өзгерістер саяси бәсекелестікті күшейтуге және билік монополиясын жоюға арналғанын да тілге тиек етті.
Мысалы, Мемлекет басшысы өз өкілеттігін атқару кезінде саяси партиядан шығуға міндетті болады.
Осылайша, ел Президентінің барлық саяси партияларға қатысы теңеседі.
Бұл норма Орталық сайлау комиссиясының, Жоғары аудиторлық палатаның және Конституциялық соттың төрағалары мен мүшелеріне, сондай-ақ, бүкіл сот жүйесіне қатысты қолданылады.
Әкімдер мен олардың орынбасарларына партия филиалдарында лауазым иеленуіне заңмен тыйым салынады.
Осындай кешенді түзетулер теңгерімді, ашық және бәсекеге қабілетті саяси жүйе қалыптастыруға жол ашады.
Бұл конституциялық өзгерістер реформа жасау керек болғасын ғана жүргізіліп жатқан реформа емес.
Шын мәнінде, бүгінгі конституциялық өзгерістер жаңа Қазақстанды құқықтық, демократиялық, әділетті мемлекет ретінде құруға бағытталған.
Сондай-ақ бұл реформа заң үстемдігі салтанат құрған және адам құқықтары мүлтіксіз қорғалатын мемлекет қалыптастыруды көздейді.
Сонда ғана тәуелсіз Қазақстанның қарқынды және тұрақты дамуы қамтамасыз етілетіні сөзсіз, – деді Сенат төрағасы.
Сондықтан Мәулен Әшімбаев еліміздің әр азаматының 5 маусым күні референдумге қатысып, жаңа Қазақстан үшін дауыс беруі аса маңызды екеніне назар аударды.
Сенат Спикері Алматыда өткен Палата жанындағы "Ұлттық мүдде" диалог алаңының екінші отырысына қатысты.
Зиялы қауым өкілдерімен кездесуде де конституциялық өзгерістер мен олардың ел дамуына әсері сөз болды.
Бұл өзгерістердің бәрі Қазақстанды демократиялық, құқықтық, әділетті, әлеуметтік мемлекет ретінде нығайтуға арналған.
Осы бағыттағы жұмыстар Конституцияға өзгерістер енгізумен шектелмейді.
Саяси жүйемізді реформалау кезең кезеңімен жалғаса береді.
Соның аясында жыл соңына дейін біраз заңдар қабылданады.
Осындай маңызды өзгерістерден зиялы қауым өкілдері де қалыс қалмағаны жөн, – деді Мәулен Әшімбаев.
Сонымен қатар Сенат Спикері Асанәлі Әшімовтің 85 жасқа толуына орай ұйымдастырылған "Аңыз Асанәлі" атты салтанатты іс-шараға қатысып, Мемлекет басшысының өнер иесінің атына жолдаған құттықтауын оқып берді.
Латвия Қазақстандағы референдумға өкілдерін жібереді
Қазақстан Елшісі Тимур Пірімбетов Латвия Республикасы Орталық сайлау комиссиясының (ОСК) Төрайымы Кристина Берзинямен кездесті деп хабарлады turkystan.kz.
Пірімбетов 2022 жылғы 5 маусымда елімізде өтетін Қазақстан Республикасының Конституциясына өзгерістер мен толықтырулар енгізу туралы жалпыұлттық референдумға дайындық барысы туралы айтып берді.
Елші конституциялық реформа жүйелі сипатқа ие екенін және Президент Қасым-Жомарт Тоқаев бастамашылық еткен "Жаңа Қазақстанды" құру жөніндегі ауқымды саяси реформаларды іске асыруға бағытталғанын атап өтті.
Референдумға қойылатын мәселелер билік тармақтары арасындағы өзара қарым-қатынастардың оңтайлы теңгерімін қалыптастыру және мемлекет пен қоғам арасында тиімді диалог құру мақсатында қолданыстағы саяси модельдің тұжырымдамалық трансформациясына қатысты.
К.Берзиня Қазақстан ОСК Төрағасының шақыруымен латвиялық тарап елімізге референдумның халықаралық бақылаушылары ретінде екі өкілді жіберетінін хабарлады.
Латвия ОСК басшысы биылғы қазанда өтетін Латвиядағы парламенттік сайлауға дайындық барысы туралы да айтты.
Кездесу соңында тараптар екі елдің сайлау комиссиялары арасындағы сындарлы ынтымақтастықты жалғастыруға мүдделі екендерін растады.
Ерлан Қошанов: "Президент реформаларының ел болашағы үшін маңызы зор"
Мәжіліс Төрағасы Ерлан Қошанов жұмыссапарымен Қарағанды облысына келді.
АMANATпартиясының облыстық филиалында ол өңірдіңжұртшылығымен кездесті.
Ерлан Қошанов алдағы референдум жайлыайтып, ел тағдырын шешетін ауқымдыреформалардың мән-маңызын түсіндірді.
Оныңайтуынша, Мемлекет басшысы ұсынып отырғанконституциялық реформалардың барлық салағақатысы бар.
Таяуда Президент Жарлығымен Ұлытау облысы қайта құрылды.
Өздеріңізге белгілі, қазіргіҚарағанды – алып аймақ.
Бір орталықтан мұндайөңірді басқарудың тиімсіз тұстары баршылық.
Шалғай елді мекендерден облыс орталығына жетуқолайсыздық тудыратын.
Сондықтан бұл халық үнінеқұлақ асқан әділ әрі тиімді шешім деп есептеймін.
Дегенмен, Қарағанды облысы еліміздегі ең іріаймақтың бірі болып қала береді, – деді ЕрланҚошанов.
Жиында Мәжіліс Төрағасы еліміздің саясиөміріндегі үлкен өзгерістерді айта келе, қазіргіәлемде болып жатқан күрделі үдерістерге бейімделіп, түрлі сынақтарға дайын болуы керектігін атап өтті.
Қазір жаһан жұрты күрделі кезеңді бастан кешуде.
Бүгінгі таңда біздің мемлекетімізде де ауқымдыөзгерістер болып жатыр.
Президент реформаларыосы сын-қатерлерге берілген нақты жауап деп айтуғаболады.
Біз жаңа әрі әділетті Қазақстан құруға бет бұрдық, – деді Палата Спикері.
Қазіргі таңда Мәжіліс депутаттары мен "AMANAT" партиясының мүшелері өңірлердехалықпен кездесуде.
Жұртшылық Мемлекет басшысыныңбастамаларын жақсы қабылдап, қолдап жатыр.
Ел болашағын айқындайтын осындай ауқымдыреформалардың тағдырын халықтың өзі шешуікерек.
Осы оймен Мемлекет басшысы референдум жариялады, – деді Палата Спикері.
Сонымен қатарЕрлан Қошанов жасанды монополияларды түбегейліжойып, азаматтарға тең мүмкіндік беру үшінмемлекет тарапынан үлкен шаруа атқарылыпжатқанына назар аударды.
Елімізде ашық саясаттың жаңа кезеңібасталайын деп отыр.
Енді барлық саяси күштерсайлаушылардың нақты сұранысына басымдықбереді.
Сонымен бірге референдум мемлекеттің жаңамақсаттарын жүзеге асыру болып саналады.
Халықеліміздің сайлау жүйесіне сенуі керек.
Бұл – биліклегитимдігінің негізі.
Сайлау саяси өміріміздегіқалыпты жағдайда айналуға тиіс.
Біз бірте-біртеосыған келе жатырмыз, – деді Мәжіліс Төрағасы.
Палата Спикері реформалардың басты мақсатыазаматтардың конституциялық құқықтарын қорғаудынегізге алатын әділетті қоғам құру екенін атап өтті.
Қазір тұрғындардың көпшілігі мемлекеттікоргандардың нормативтік актілеріне көңілі толмайотыр.
Олар әртүрлі инстанцияларға шағымдануда.
Адамдар өздерінің конституциялық құықтарыбұзылып жатыр деп есептейді.
Референдумнан кейінКонституциялық сот құрылады.
Әр азамат осы органға немесе Адам құқықтары жөніндегі уәкілгешағымдана алады.
Омбудсменге конституциялықмәртебе беріледі.
Енді олар өз конституциялыққұқығын қорғау үшін елордаға келмей-ақ, өңірлердегіуәкілдердің қызметіне жүгіне алады.
Офистер барлықоблыста ашылады, – деді Ерлан Қошанов.
Одан әрі Мәжіліс Спикері саяси жүйені кешендіжаңғырту мәселелеріне назар аударды.
ОндаПарламенттің рөлін айтарлықтай күшейтуге ерекшемән беріліп отыр.
Ерлан Қошанов бүгінде Парламент кез-келген ауданның бюджетін тексере алмайтынын, Парламент депутаттарында мұндай өкілеттік жоқекенін айтты.
Мәжіліс Төрағасының айтуынша, өңірлерге республикадан қыруар қаржы бөлінуде.
Ал ел бюджетін бекітетін орган үшін оның қалайжұмсалатынын түсіну керек.
Енді Есеп комитетімен барлық тексеру комиссиялары Аудиторлықпалатаға біріктіріліп, жылына екі рет Мәжілісдепутаттары алдында жария түрде есеп беретінболады.
Бұл Мәжіліске бақылауды күшейтугемүмкіндік береді.
Осылайша республикалық, облыстық және жергілікті бюджеттерді бақылайалады, – деді Палата Спикері.
Сөз соңында Ерлан Қошанов облысжұртшылығын республикалық референдумғабелсенді қатысып, тарихи таңдау жасауға шақырды.
Кездесуден кейін "AMANAT" партиясының төрағасыжеке қабылдау өткізіп, облыс тұрғындарыменсөйлесті.
Палата Спикері жұмыс сапары барысындаТеміртау қаласының жұртшылығымен кездесті.
Онда20 мың емделушіге арналған жаңадан ашылғанемханаға барды.
Ерлан Қошанов ем қабылдайтынкабинеттерді аралап, дәрігерлермен әңгімелесті.
Одан кейін спорт дене шынықтыру-сауықтырукешеніне барды.
Кездесу барысында Теміртау қаласыныңбелсендісі Олег Гусев Қазақстан әлемде болыпжатқан барлық қиындықтарға қарамастан, көпұлттықоғамда бейбітшілік пен келісімді сақтай отырып, барша қиындықтарға төтеп бере алды деді.
Ең бастысы – ішкі саяси тұрақтылықты сақтау.
Президентіміз өте жауапты және тез шешімқабылдайды.
Біз оған бірнеше рет куә болдық.
Бізоның ішкі саяси тұрақтылық пен ел бірлігін сақтауғабағытталған саясатын қолдаймыз, – деді ол.
Сапар аясында Мәжіліс Төрағасы Ленин атындағы шахтаның кеншілерімен, Абай ауданы Көксу кентінің ауыл шаруашылық тауарөндірушілерімен, сондай-ақ Шет ауданы С.Сейфуллин атындағы ауылдың жұртшылығыменкездесуді жоспарлап отыр.
Конституциялық түзетулердің тиімділігі түсіндірілді
Қазақстан Республикасының Конституциясы 9 тараудан 98 баптан тұрады.
Алдағы уақытта оның 30-дан астамына өзгертулер мен толықтырулар енгізіледі және Ата заңға жаңадан 2 бап қосылады.
Осы орайда, бүгін 16-мамыр күні аймақтық партиялық штаб мүшелері Мәртөк ауданында түсіндіру жұмыстарын жүргізді.
Референдумның негізгі мақсатын түсіндіру бағытында құрылған штаб мүшелері Есеркепов Аманкелді мен Мырзалин Ахат ең алдымен аудан тұрғындары, этномәдени бірлестік өкілдері және аудан жастарымен кездесіп, Конституцияның үштен бір бөлігі толығымен жаңаратынын айтты.
Кездесу барысында Конституцияға енгізілетін өзгерістер мен толықтыруларға байланысты мәселелер талқыланды.
Парламенттің рөлін арттыру, Үкіметтің Парламентке есеп беруі, халықтың сайлау құқын жетілдіру, партиялық тізіммен қатар мажоритарлық жүйенің енгізілуі, Президенттің саяси партиялардың бәріне ортақ болуы үшін бір партияның мүшесі болудан бас тартуы сияқты өзгерістер туралы пікірлерін білдірді.
Соның ішінде Жаңа Қазақстанды құрудағы референдумның рөлі туралы айтылды.
Естеріңізге сала кетейік, Референдумға қатысу құқығы азаматтардың тегiне, әлеуметтiк, лауазымдық және мүлiктiк жағдайына, жынысына, нәсiлiне, ұлтына, тiлiне, дiнге көзқарасына, нанымына, тұрғылықты жерiне немесе кез келген өзге жағдайларға қарамастан Республиканың он сегiз жасқа жеткен азаматтарына берiледi.
Конституциялық реформа: саяси трансформацияның қазақстандық жолы.
Бүгін, 27 мамыр күні Маңғыстау облысы, Ақтау қаласында "Конституциялық реформа: саяси трансформацияның қазақстандық жолы" атты "Sarap" эксперттік клубының аймақтық отырысы өтті.
Шараны Референдумды қоғамдық қолдау республикалық штабының қолдауымен, ҚР Ақпарат және қоғамдық даму министрлігінің "Қазақстандық қоғамдық даму институты" КеАҚ ұйымдастырды.
Отырыс қатысушылары алдағы референдумның елді дамыту мен қоғамды демократияландырудағы маңызын, сондай-ақ Жаңа Қазақстанды құрудағы конституциялық реформаның рөлін талқылады.
Сарапшылар мемлекеттің басты құжатына енгізілмек өзгерістер мен толықтырулардың ҚР саяси жүйесіне қалай әсер ететіні туралы пікір алмасты.
Жиынға Ақтау қаласы әкімінің орынбасары Әбілқайыр Байпақов, облыстық және қалалық мәслихат депутаттары, мемлекет және қоғам қайраткерлері, саясаттанушылар, сондай-ақ Қазақстанның қоғамдық даму институтының сарапшылары қатысты.
Іс-шара "Қазақстандық қоғамдық даму институты" КеАҚ Басқарма Төрағасының кеңесшісі Самат Нұртазаның модераторлығымен өтті.
- Алдағы референдум, мемлекеттің саяси жүйесін демократияландыру мен либерализациялау жүріп жатқанын көрсетеді.
Бұл мемлекетті өзгерту мүмкіндігі.
Мемлекет басшысы халықпен ақылдасып, жауапкершілікті бөлісіп және халықтың кері байланысқа шығуын қалайды.
Бізге либерализмді, демократияны және ең бастысы әділеттілікті таңдау ұсынылады,- деп атап өтті С.Нұртаза.
Отырысты Ақтау қаласы әкімінің орынбасары Əбілқайыр Байпақов ашып, өз сөзінде ол:
- Конституциялық реформа бүкіл мемлекеттік модельді кешенді түрде трансформациялауға бағытталған.
Біз еліміздің болашағына немқұрайлы қарамауымыз керек.
Қазақстанның болашағы біздің қолымызда, біз қабылдайтын шешімдерден құралады,- деді.
Маңғыстау облыстық мәслихатының депутаты Аббат Өрісбаев Президенттің бастамасын қолдауға шақырып, бұл өзгерістер халықтың өтініштеріне деген жауап екенін атап өтті.
"Халық конституцияға енгізіліп отырған өзгерістерді қолдап жатқандығын байқап жүрміз, дегенмен әрбір азаматтың дауысы маңызды болғандықтан өткізілгелі отырған референдум туралы неғұрлым көп ақпарат айтып, ақпараттандыру жұмыстарын қарқынды жалғастыру керек".
Соңғы әлеуметтік сауалнама нәтижелері бойынша референдумды халықтың 72%-дан астамы қолдаған.
Бұл туралы ҚҚДИ сарапшысы Жақсыбек Жиеналиев мәлімдеді:
Конституцияға өзгерістер мен толықтыруларды енгізу бұған дейін де болғаны белгілі.
Ата заңымызға қатысты референдум осыдан 27 жыл бұрын өтті.
Осы уақытқа дейін өзгертулер Парламент қарауына ұсынылып, депутаттардың мақұлдауымен өзгеретін.
Халықтың пікірі ескерілмейтін.
Осы жолы да Ата заңға енетін өзгертулерді Парламентте дауысқа салып "бір ауыздан" мақұлдап жіберуге болатын еді.
Бірақ, Мемлекет Басшысы өзгерістерді халықтың өзі таңдасын деп, референдум өткізуді ұсынып отыр.
Бұл өте дұрыс шешім және ел болып қолдауға лайықты іс деп ойлаймын.
Жалпы референдумға қатысты қоғамның әртүрлі топтарынан, түрлі салада жұмыс істейтін азаматтардан көптеген сұрақтар қойылып жатыр, оның да себебі бар, осы уақытқа дейін "сайлау", "дауыс беру" ұғымдары Президентті сайлау немесе Мәжіліс, Маслихат депутаттарын сайлаумен байланысты болып келгені рас.
Соңғы әлеуметтік сауалнаманың нәтижесі бойынша 72%-дан астам халық референдумды қолдап отыр.
Бұл жақсы көрсеткіш, азаматтарымыздың саяси белсенділігі жоғары екені байқалады.
Қазақстанда 11 миллионнан астам адам республикалық референдумға қатыса алады, олардың басым бөлігі жастар.
Яғни, 18-45 жас аралығындағы әрбір қазақстандық бірінші рет өз таңдауын жасап, еліміздің әділ әрі дамыған мемлекет болуына өз үлесін қосайын деп отыр.
Естеріңізге сала кетейік, Қазақстанда Конституцияға өзгерістер енгізу бойынша республикалық референдум биыл 5 маусымда өтеді.
Президенттің әкімдерді қызметінен босату құзыреті Конституциядан алынады – Ерлан Қарин
ҚР Мемлекеттік хатшысы Ерлан Қарин Youtube арнасына жарияланған референдум туралы бейнероликте сауалдарға кеңінен жауап берді, - деп хабарлайды Opennews.
kz ақпарат агенттігі.
Облыс әкімдерін тағайындаудың жаңа тәсілі енгізіледі.
Әкімдерді өңірдегі бүкіл мәслихат депутаттарының келісімі бойынша баламалы негізде тағайындау ұсынылып отыр.
Бұл қалай жұмыс істейді?
Президент облыс, республикалық маңызы бар қала және елорда әкімінің лауазымына кем дегенде екі үміткер ұсынуға міндетті.
Облыстық, аудандық және қалалық мәслихат депутаттарының бәрі осы үміткерлерден таңдау жасайды.
Әкімдікке лайықты кандидат депутаттардың жалпы дауыс беруі нәтижесінде тағайындалады.
"Яғни, әкімшілік сенім білдірген азамат әкім болады", – деді Мемлекеттік хатшы.
Ерлан Қариннің айтуынша, аталған түзетулердің арқасында әкімдердің дербестігі артады.
Қазір ауыл әкімдерін тұрғындар тікелей сайлайды.
Бұл тұрақты үрдіске айналды.
Енді аудан және қала әкімдерін сайлауға дайындық жүргізіліп жатыр.
Облыс әкімдерін депутаттар дауыс беру арқылы баламалы негізде сайлайтынын бұған дейін айттық.
Сондай-ақ, Президенттің аудан, қала, ауыл әкімдерін лауазымынан босату құзыретін Конституциядан алып тастау ұсынылады.
Тіпті Президенттің облыс, республикалық маңызы бар қала және елорда әкімдерінің актілерін толығымен немесе ішінара жою, тоқтату құзыретін де алып тастау ұсынылып отыр.
"Соның нәтижесінде әкімдер барынша дербес жұмыс істейді, тұрғындардың мүддесіне басымдық береді", - деді ол.
Халықтың 75%-і референдумды қолдайды.
Ел азаматтарының 75%-тен астамы Конституцияға енгізілетін өзгертулерді қолдайды.
5 маусымда сайлау бөлімшелеріне халықтың үштен екісі келеді деп күтілуде.
"Amanat" партиясы жанындағы Қоғамдық саясат институты 19-22 мамыр аралығында жүргізген зерттеуінің нәтижесі осындай.
Сауалнамаға 1700-ден астам респондент қатысқан, деп хабарлайды "Хабар 24".
Олардың 67%-тен астамы алдағы референдум елдің дамуына оң әсер етеді деген пікірде.
Тұрғындардың басым көпшілігі азаматтардың құқығын қорғау тетіктері күшейетініне сенеді.
Әрі халықтың елді басқару ісіне араласуы кеңейетінін қолдайды.
Парламенттің рөлін күшейтіп, мәртебесін арттыру жөніндегі ұсыныстарды азаматтардың 64% құптайды.
Мамандардың айтуынша референдумға қатысуға ниет білдіргендердің қатары көбейіп келеді.
Дәулет Кәрібек, "Amanat" партиясының хатшысы: – Біз көбінесе азаматтардың қолдайтынын байқаймыз осы рефрендумды.
Бұл біріншіден.
Екіншіден, менің жасым 31-де.
Осы күнге дейін әлі бірде-бір рет референдумға қатыспағанмын.
Соңғы референдум 1995 жылы болды.
Сондықтан да қазір референдумға қатыспаған азаматтардың ең үлкені 43-те.
Бұның өзі де референдумға қосымша қызығушылық алып келеді.
Қазір депутаттар ауыл-аймақтарды аралап, рефрендумның жай-жапсарын түсіндіру жұмыстарын жүргізуде.
Күні бүгінге дейін мыңға жуық кездесу өткізді.
Басқосуларға 220 мыңнан астам адам қатысқан.
"Amanat" партиясы үгіт науқаны аясында отандастарымыздың ұсыныстарын жинауға бағытталған акцияны іске қосты.
Күні бүгінге дейін саяси ұйымға тұрғындардың 4,5 мыңнан астам талап-тілегі келіп түсті.
Саясат Нұрбек, ҚР Парламенті Мәжілісінің депутаты: – Біз енді ең қарапайым сөзбен әр адамның деңгейіне түсіп, соларға түсіндіруге тырысамыз.
Жалпы алғанда халықтың қолдауы бар.
Бұған менің көзім жетті.
Адамдар үлкен өзгеріс күтіп отыр.
Ең бастысы – партиямыздың, Парламенттің биліктің сол сенімді ақтауы.
Осы категория бойынша: " 2022 жылы мектеп медицинасына 26,1 млрд теңге қарастырылған Қызылорданың ойын-сауық орталықтарында денсаулық акциясы ұйымдастырылды"
Сенат Төрағасы Алматыда сарапшылармен және зиялы қауым өкілдерімен "Жаңа Қазақстан" бағдарын талқылады
Сенат Төрағасы Мәулен Әшімбаев Алматы қаласында сарапшылармен, қоғамдық ұйымдардың көшбасшыларымен және зиялы қауым өкілдерімен кездесті.
Кездесулер барысында "Жаңа Қазақстан" бағдары, елімізде жүргізіліп жатқан саяси және әлеуметтік реформалар, сондай-ақ, Конституцияға өзгерістер мен толықтырулар енгізу жөнінде өткізілетін республикалық референдумге дайындық мәселелері кеңінен талқыланды.
Парламент Сенаты жанындағы Жас сарапшылар клубының мүшелерімен кездесу барысында Мәулен Әшімбаев Мемлекет басшысы жариялаған конституциялық реформа әр қазақстандықтың өміріне қалай әсер ететініне тоқталды.
Сенат Спикерінің айтуынша, Конституцияға енгізілетін түзетулер, ең алдымен, адам құқықтарын қорғаудың барынша тиімді жүйесін қалыптастыруды көздейді.
Еліміздің әр азаматы жүгіне алатын Конституциялық сот құру, өлім жазасының күшін жою және Адам құқықтары жөніндегі уәкілдің рөлін арттыру сияқты нақты шаралар осы бағыттағы маңызды қадамдар екені сөзсіз.
Мәулен Әшімбаев енгізілетін өзгерістер Парламенттің саяси жүйедегі рөлін және оның сайлаушылар алдындағы жауапкершілігін арттыратынын да атап өтті.
Парламент сайлауында аралас мажоритарлық-пропорционалды жүйе енгізіледі.
Мәжіліс құрамының 30 пайызы кейін бір мандатты округтер бойынша сайлана алады.
Бұл депутаттардың өз сайлаушылары алдындағы жеке жауапкершілігін арттырады.
Сайлаушылар үшін сайлау алдындағы уәделерін орындамаған депутатты кері қайтарып алу мүмкіндігі туады.
Сенат нағыз өңірлердің мүдделерін қорғайтын Палатаға айналуға тиіс.
Қолға алынған өзгерістерге байланысты Сенаттың өкілеттігі кеңейтіледі.
"Палата ел Президентінің Конституциялық соттың және Жоғары Сот кеңесінің төрағаларын тағайындауына келісім береді", – деді Мәулен Әшімбаев.
Сондай-ақ Конституцияға енгізілген өзгерістердің нәтижесінде өңірлердің дербестігі де арта түсетіні айтылды.
Облыстардың, республикалық маңызы бар қалалардың және астананың әкімдерін тағайындау рәсімі өзгереді.
Енді ел Президенті әкім лауазымына тағайындау үшін кемінде екі кандидатура ұсынады.
Олар үшін сол өңірдегі мәслихаттардың депутаттары дауыс береді.
Осылайша, әкімдердің жанама сайлауы енгізілмек.
Сенат Спикері осы және басқа да нақты бастамалар жергілікті биліктің дербестігін арттыруға және өкілеттіктерді орталықтан өңірлерге беруге ықпал ететінін айтты.
Мәулен Әшімбаев Ата заңға енгізу үшін ұсынылған өзгерістер саяси бәсекелестікті күшейтуге және билік монополиясын жоюға арналғанын да тілге тиек етті.
Мысалы, Мемлекет басшысы өз өкілеттігін атқару кезінде саяси партиядан шығуға міндетті болады.
Осылайша, ел Президентінің барлық саяси партияларға қатысы теңеседі.
Бұл норма Орталық сайлау комиссиясының, Жоғары аудиторлық палатаның және Конституциялық соттың төрағалары мен мүшелеріне, сондай-ақ, бүкіл сот жүйесіне қатысты қолданылады.
Әкімдер мен олардың орынбасарларына партия филиалдарында лауазым иеленуіне заңмен тыйым салынады.
Осындай кешенді түзетулер теңгерімді, ашық және бәсекеге қабілетті саяси жүйе қалыптастыруға жол ашады.
Бұл конституциялық өзгерістер реформа жасау керек болғасын ғана жүргізіліп жатқан реформа емес.
Шын мәнінде, бүгінгі конституциялық өзгерістер жаңа Қазақстанды құқықтық, демократиялық, әділетті мемлекет ретінде құруға бағытталған.
Сондай-ақ бұл реформа заң үстемдігі салтанат құрған және адам құқықтары мүлтіксіз қорғалатын мемлекет қалыптастыруды көздейді.
"Сонда ғана тәуелсіз Қазақстанның қарқынды және тұрақты дамуы қамтамасыз етілетіні сөзсіз", – деді Сенат Төрағасы.
Сондықтан Мәулен Әшімбаев еліміздің әр азаматының 5 маусым күні референдумге қатысып, жаңа Қазақстан үшін дауыс беруі аса маңызды екеніне назар аударды.
Сенат Спикері Алматыда өткен Палата жанындағы "Ұлттық мүдде" диалог алаңының екінші отырысына қатысты.
Зиялы қауым өкілдерімен кездесуде де конституциялық өзгерістер мен олардың ел дамуына әсері сөз болды.
Бұл өзгерістердің бәрі Қазақстанды демократиялық, құқықтық, әділетті, әлеуметтік мемлекет ретінде нығайтуға арналған.
Осы бағыттағы жұмыстар Конституцияға өзгерістер енгізумен шектелмейді.
Саяси жүйемізді реформалау кезең кезеңімен жалғаса береді.
Соның аясында жыл соңына дейін біраз заңдар қабылданады.
"Осындай маңызды өзгерістерден зиялы қауым өкілдері де қалыс қалмағаны жөн", – деді Мәулен Әшімбаев.
Сонымен қатар Сенат Спикері Асанәлі Әшімовтің 85 жасқа толуына орай ұйымдастырылған "Аңыз Асанәлі" атты салтанатты іс-шараға қатысып, Мемлекет басшысының өнер иесінің атына жолдаған құттықтауын оқып берді.
Е.Қошанов: Президент реформаларының ел болашағы үшін маңызы зор.
Мәжіліс Төрағасы Ерлан Қошановтың Қарағанды облысына жұмыс сапары басталды, деп хабарлайды Деловой Қазақстан.
Палата Спикері "AMANAT" партиясының облыстық филиалы ғимаратында өңір жұртшылығымен жүздесті.
Ерлан Қошанов алдағы референдум жайлы айтып, ел тағдырын шешетін ауқымды реформалардың мән-маңызын түсіндірді.
Оның айтуынша, Мемлекет басшысы ұсынып отырған конституциялық реформалардың барлық салаға қатысы бар.
Таяуда Президент Жарлығымен Ұлытау облысы қайта құрылды.
Өздеріңізге белгілі, қазіргі Қарағанды – алып аймақ.
Бір орталықтан мұндай өңірді басқарудың тиімсіз тұстары баршылық.
Шалғай елді мекендерден облыс орталығына жету қолайсыздық тудыратын.
Сондықтан бұл халық үніне құлақ асқан әділ әрі тиімді шешім деп есептеймін.
Дегенмен, Қарағанды облысы еліміздегі ең ірі аймақтың бірі болып қала береді, – деді Ерлан Қошанов.
Жиында Мәжіліс Төрағасы еліміздің саяси өміріндегі үлкен өзгерістерді айта келе, қазіргі әлемде болып жатқан күрделі үдерістерге бейімделіп, түрлі сынақтарға дайын болуы керектігін атап өтті.
Қазір жаһан жұрты күрделі кезеңді бастан кешуде.
Бүгінгі таңда біздің мемлекетімізде де ауқымды өзгерістер болып жатыр.
Президент реформалары осы сын-қатерлерге берілген нақты жауап деп айтуға болады.
Біз жаңа әрі әділетті Қазақстан құруға бет бұрдық, – деді Палата Спикері.
Қазіргі таңда Мәжіліс депутаттары мен "AMANAT" партиясының мүшелері өңірлерде халықпен кездесуде.
Жұртшылық Мемлекет басшысының бастамаларын жақсы қабылдап, қолдап жатыр.
Ел болашағын айқындайтын осындай ауқымды реформалардың тағдырын халықтың өзі шешуі керек.
Осы оймен Мемлекет басшысы референдум жариялады, – деді Палата Спикері.
Сонымен қатар Ерлан Қошанов жасанды монополияларды түбегейлі жойып, азаматтарға тең мүмкіндік беру үшін мемлекет тарапынан үлкен шаруа атқарылып жатқанына назар аударды.
Елімізде ашық саясаттың жаңа кезеңі басталайын деп отыр.
Енді барлық саяси күштер сайлаушылардың нақты сұранысына басымдық береді.
Сонымен бірге референдум мемлекеттің жаңа мақсаттарын жүзеге асыру болып саналады.
Халық еліміздің сайлау жүйесіне сенуі керек.
Бұл – билік легитимдігінің негізі.
Сайлау саяси өміріміздегі қалыпты жағдайда айналуға тиіс.
Біз бірте-бірте осыған келе жатырмыз, – деді Мәжіліс Төрағасы.
Палата Спикері реформалардың басты мақсаты азаматтардың конституциялық құқықтарын қорғауды негізге алатын әділетті қоғам құру екенін атап өтті.
Қазір тұрғындардың көпшілігі мемлекеттік органдардың нормативтік актілеріне көңілі толмай отыр.
Олар әртүрлі инстанцияларға шағымдануда.
Адамдар өздерінің конституциялық құықтары бұзылып жатыр деп есептейді.
Референдумнан кейін Конституциялық сот құрылады.
Әр азамат осы органға немесе Адам құқықтары жөніндегі уәкілге шағымдана алады.
Омбудсменге конституциялық мәртебе беріледі.
Енді олар өз конституциялық құқығын қорғау үшін елордаға келмей-ақ, өңірлердегі уәкілдердің қызметіне жүгіне алады.
Офистер барлық облыста ашылады, – деді Ерлан Қошанов.
Одан әрі Мәжіліс Спикері саяси жүйені кешенді жаңғырту мәселелеріне назар аударды.
Онда Парламенттің рөлін айтарлықтай күшейтуге ерекше мән беріліп отыр.
Ерлан Қошанов бүгінде Парламент кез-келген ауданның бюджетін тексере алмайтынын, Парламент депутаттарында мұндай өкілеттік жоқ екенін айтты.
Мәжіліс Төрағасының айтуынша, өңірлерге республикадан қыруар қаржы бөлінуде.
Ал ел бюджетін бекітетін орган үшін оның қалай жұмсалатынын түсіну керек.
Енді Есеп комитеті мен барлық тексеру комиссиялары Аудиторлық палатаға біріктіріліп, жылына екі рет Мәжіліс депутаттары алдында жария түрде есеп беретін болады.
Бұл Мәжіліске бақылауды күшейтуге мүмкіндік береді.
Осылайша республикалық, облыстық және жергілікті бюджеттерді бақылай алады, – деді Палата Спикері.
Сөз соңында Ерлан Қошанов облыс жұртшылығын республикалық референдумға белсенді қатысып, тарихи таңдау жасауға шақырды.
Кездесуден кейін "AMANAT" партиясының төрағасы жеке қабылдау өткізіп, облыс тұрғындарымен сөйлесті.
Палата Спикері жұмыс сапары барысында Теміртау қаласының жұртшылығымен кездесті.
Онда 20 мың емделушіге арналған жаңадан ашылған емханаға барды.
Ерлан Қошанов ем қабылдайтын кабинеттерді аралап, дәрігерлермен әңгімелесті.
Одан кейін спорт дене шынықтыру-сауықтыру кешеніне барды.
Кездесу барысында Теміртау қаласының белсендісі Олег Гусев Қазақстан әлемде болып жатқан барлық қиындықтарға қарамастан, көпұлтты қоғамда бейбітшілік пен келісімді сақтай отырып, барша қиындықтарға төтеп бере алды деді.
Ең бастысы – ішкі саяси тұрақтылықты сақтау.
Президентіміз өте жауапты және тез шешім қабылдайды.
Біз оған бірнеше рет куә болдық.
Біз оның ішкі саяси тұрақтылық пен ел бірлігін сақтауға бағытталған саясатын қолдаймыз, ­– деді ол.
Сонымен қатар Мәжіліс Төрағасы Ерлан Қошанов "Ленин" атындағы шахта кеншілерімен кездесті.
Өңірдегі ірі көмір шығаратын заманауи шахта қызметімен танысқаннан кейін, 770 метр тереңдіктегі шахтаға түсіп, кеншілермен референдум туралы әңгімелесті.
Өз кезегінде кеншілер Мемлекет басшысының саясатын қолдайтындарын жеткізіп, 5 маусымда өтетін науқанға қатысуға шақырды.
Конституциялық реформа қарапайым халыққа не береді?
Мемлекеттік хатшы көптің көкейінде жүрген сұраққа жауап берді
Конституциялық реформа қарапайым халыққа не береді?
Саясаттан алыс, қарапайым тұрғындар бұдан не ұтады?
Конституциялық түзетулердің халқымызға қандай пайдасы бар?
ҚР Мемлекеттік хатшысы Ерлан Қарин өзінің Youtube қаналында осы сұрақтарға жауап берді, деп хабарлайды Stan.kz ақпарат агенттігі.
Ерлан Қариннің айтуынша, бұл реформаның оң әсерін еліміздің бүкіл азаматы сезінетін болады.
Бірінші.
Конституциялық кеңес Конституциялық сот болып қайта құрылады.
Ол осы органның атауы ғана өзгереді деген сөз емес.
Құзыры одан әлдеқайда ауқымды, мүлде басқа, жаңа институт пайда болады.
"Конституциялық сот Ата заңға қайшы келетін кез келген заңның немесе өзге де құқықтық актінің күшін жоя алады", - дейді Ерлан Қарин.
Сондай-ақ, ол Конституциялық сотқа жүгіну тәртібі қалай реттелетінін айтып берді.
Конституциялық сотқа Президент, Сенат пен Мәжіліс төрағалары, Парламент депутаттарының кем дегенде бестен бірі, Премьер-Министр, Адам құқықтары жөніндегі уәкіл, Бас прокурор және ең бастысы, еліміздің кез келген азаматы жүгіне алады.
Яғни, кез келген азамат қандай да бір нормативтік акт оның Ата заңда бекітілген бостандықтары мен құқықтарын шектейді деп санаса, Конституциялық сотқа шағымдана алады.
Мұндай құқықтардың ауқымы кең.
Конституциялық соттың шешімі қабылданған күннен бастап күшіне енеді және еліміздің бүкіл аумағында жалпыға міндетті саналады.
Мұндай түпкілікті шешімдерге шағым келтіруге болмайды.
Конституциялық соттың құрамын президент және парламент палаталары жасақтайды.
Бұл ретте оның судьяларына саяси партияның мүшесі болуға тыйым салынады.
"Осылайша Конституциялық сот тәуелсіз, объективті, дербес, бейтарап шешім қабылдайтынорган болады ", - деді Мемлекеттік хатшы.
Бұнымен қоса Ерлан Қарин бір мандатты сайлау оркугтерінің не үшін енгізілетінін түсіндіріп берді.
Бір мандатты сайлау округтері енгізіледі.
Яғни, саяси партиялармен қатар Мәжіліске және облыстық мәслихаттарға партияға мүше емес депутаттар сайлана алады.
Ал қалалық және аудандық мәслихат депутаттарын түгелдей бірмандаттық округтер арқылы сайлау жоспарланып отыр.
Бұл өзгеріс сайлаушыларға не береді?
Біріншіден, қазір азаматтардың көпшілігі мәслихаттағы өз депутаттарын танымайды.
Өйткені олар партиялық тізім бойынша сайланады.
Енді азаматтар сайлауда өзі қалаған партияға ғана емес, нақты кандидатқа дауыс бере алады.
Тіпті өз кандидатын да ұсына алады.
"Сол арқылы депутаттардың сайлаушылар алдындағы жеке жауапкершілігі артады", - деді ол.
Референдумнан кейін президенттің өкілеттігі қалай өзгереді – Саясаттанушы түсіндірді
Референдумға бөлінетін 16,4 миллиард теңге қайда жұмсалады?
Оның сөзінше, бір мандаттан сайланған депутаттар өз сайлаушыларын толғандыратын мәселелерді шешу үшін барын салуға мәжбүр болады.
Мұндай мәселелер көп.
Атап айтқанда, жол жөндеу, таза сумен қамтамасыз ету, жаңа мектеп немесе аурухана салу, жастарды жұмыспен қамту сияқты түйткілдер жиі көтерілетіні жасырын емес.
Оның бәрі барынша шұғыл және сапалы шешіледі.
Сондай-ақ сайлаушыларға бір мандатты округ бойынша сайланған депутаттарды кері қайтару құқығы беріледі.
Бұл – жаңа механизм.
Егер депутат сайлаушыларының сенімін ақтамаса, жұмысын тиімді атқармаса, оның өкілеттік мерізімі аяқталуын күтпестен, лауазымнан босатуға болады.
"Осылайша Мәжілістің де, мәслихаттардың да депутаттары өз сайлаушыларының, яғни, сіздердің алдарыңызда тікелей жауапты болады", - деді Мемлекеттік хатшы.
Сондай-ақ Ерлан Қарин конституциялық реформа аясында әкімдерді сайлау және тағайындау тәртібі қалай өзгеретінін айтты.
Облыс әкімдерін тағайындаудың жаңа тәсілі енгізіледі.
Әкімдерді өңірдегі бүкіл мәслихат депутаттарының келісімі бойынша баламалы негізде тағайындау ұсынылып отыр.
Бұл қалай жұмыс істейді?
Президент облыс, республикалық маңызы бар қала және елорда әкімінің лауазымына кем дегенде екі үміткер ұсынуға міндетті.
Облыстық, аудандық және қалалық мәслихат депутаттарының бәрі осы үміткерлерден таңдау жасайды.
Әкімдікке лайықты кандидат депутаттардың жалпы дауыс беруі нәтижесінде тағайындалады.
"Яғни, әкімшілік сенім білдірген азамат әкім болады", - дейді Қарин.
Оның айтуынша, аталған түзетулердің арқасында әкімдердің дербестігі артуы керек.
Қазір ауыл әкімдерін тұрғындар тікелей сайлайды.
Бұл тұрақты үрдіске айналды.
Енді аудан және қала әкімдерін сайлауға дайындық жүргізіліп жатыр.
Облыс әкімдерін депутаттар дауыс беру арқылы баламалы негізде сайлайтынын бұған дейін айттық.
Сондай-ақ, Президенттің аудан, қала, ауыл әкімдерін лауазымынан босату құзыретін Конституциядан алып тастау ұсынылады.
Тіпті Президенттің облыс, республикалық маңызы бар қала және елорда әкімдерінің актілерін толығымен немесе ішінара жою, тоқтату құзыретін де алып тастау ұсынылып отыр.
"Соның нәтижесінде әкімдер барынша дербес жұмыс істейді, тұрғындардың мүддесіне басымдық береді", - деді Ердан Қарин.
Мемлекеттік хатшы конституцияға енгізілетін өзгерістер қабылданатын болса әрбір азаматымыздың өміріне тікелей әсер ететін оң өзгерістер бұнымен шектелмейтінін жеткізді.
Айта кетсек, Ата Заңның енгізілетін өзгерістер мен толықтырулар жобасы туралы республикалық референдум 2022 жылғы 5 маусымда өтеді.
Ақтау тұрғындары референдум жайлы не ойлайды?
Бүгін, 27 мамыр күні Ақтау қаласында "Конституциялық реформа: саяси трансформацияның қазақстандық жолы" атты "Sarap" эксперттік клубының аймақтық отырысы өтті.
Шараны Референдумды қоғамдық қолдау республикалық штабының қолдауымен "Қазақстандық қоғамдық даму институты" КеАҚ ұйымдастырды.
Отырыс қатысушылары алдағы референдумның елді дамыту мен қоғамды демократияландырудағы маңыздылығын, сондай-ақ Жаңа Қазақстанды құрудағы конституциялық реформаның рөлін талқылады.
Сарапшылар елдің басты құжатына енгізілген өзгерістер мен толықтырулардың мемлекеттің саяси жүйесіне қалай әсер ететіні туралы пікір алмасты.
Іс-шараға Ақтау қаласы әкімінің орынбасары Әбілқайыр Байпақов, облыстық және қалалық мәслихат депутаттары, мемлекет және қоғам қайраткерлері, саясаттанушылар, сондай-ақ Қазақстанның қоғамдық даму институтының сарапшылары қатысты.
Іс-шара "Қазақстандық қоғамдық даму институты" КеАҚ Басқарма Төрағасының кеңесшісі Самат Нұртазаның модераторлығымен өтті.
Алдағы референдум елде бүкіл жүйені демократияландыру мен либерализациялау жүріп жатқанын көрсетеді.
Бұл мемлекетті өзгерту мүмкіндігі.
Мемлекет басшысы халықпен ақылдасып, жауапкершілікті бөлісіп және халықтан кері байланысты естуді қалайды.
Бізге либерализмді, демократияны, бостандықты және ең бастысы әділеттілікті таңдау ұсынылады.
Отырысты Ақтау қаласы әкімінің орынбасары Əбілқайыр Байпақов ашты.
Конституциялық реформа бүкіл мемлекеттік модельді кешенді түрде трансформациялауға бағытталған.
Біз еліміздің болашағына немқұрайлы қарамауымыз керек.
Қазақстанның болашағы біздің қолымызда, біз қабылдайтын шешімдерден құралады.
Маңғыстау облыстық мәслихат депутаты Аббат Өрісбаев Президенттің бастамасын қолдауға шақырып, өзгерістер халықтың дауысына жауап ретінде болып жатқанын атап өтті.
Халық конституцияға енгізіліп отырған өзгерістерді қолдап жатқандығын байқап жүрміз, дегенмен әрбір азаматтың дауысы маңызды болғандықтан өткізілгелі отырған референдум туралы неғұрлым көп ақпарат айтып, ақпараттандыру жұмыстарын қарқынды жалғастыру керек.
Өз кезегінде Ақтау қалалық мәслихатының депутаты Уайс Ерсайынұлы референдумға қатысу – әрбір қазақстандық үшін өзінің азаматтық ұстанымын көрсетуге мүмкіндік екенін атап өтті: 
Президент Конституцияға енгізілетін өзгерістерді әуелі Ұлттық кеңестің талқысына салды.
Бұл өзгерістер бір күнде бір адамның айтуымен дайындалған өзгерістер емес.
Жылдар бойы қалыптасқан халықтың сұранысы, біздің талқылаудан өткен өзгеріс.
Барлық саяси өзгерістердің бастауы – референдум.
Яғни, жаңадан құрғалы жатқан саяси жүйеміз – Жаңа Қазақстанымыздың іргетасы.
Конституциялық өзгерістерді кейінге қалдыра беретін болсақ, тағы 30 жыл уақыт жоғалтамыз.
Сондықтан біз өзгерістерді бүгін жүзеге асырсақ, жемісін ертерек жейтін боламыз.
Ендігі кейінге қалдыра берсек оның үстіне тағы да мәселелер қосыла береді.
Сол себепті референдумды тезірек өткізіп, конституцияның өзгерістерін тезірек қабылдау, саяси жүйені өзгертуді неғұрлым жеделдетеді деген мақсатта жасалып жатқан дүние.
Референдум – халықаралық тәжірибеде мемлекеттің саяси жүйесіне, оның өзгеруіне бірден бір бастау болатын науқан.
"Алдағы референдум ойдағыдай өтіп, халық тарапынан қолдауға ие болса, одан кейінгі үлкен өзгерістер қазақ тілінің төңірегінде болғанын қалар едім", – деді Маңғыстау облыстық мәслихат депутаты Аят Сүгірбай.
Саясаттанушы Бауыржан Серікбаев сайлау жүйесіне қатысты Конституциядағы өзгерістерге жеке тоқталды.
Конституцияның 87 бабындағы өзгерістерге сәйкес енді облыс әкімдері жанама жолмен сайланады.
Ол үшін кемі екі кандидат ұсынылып, сол облыстағы барлық маслихат депутаттарының сайлауымен таңдалатын болады.
Республикалық маңызы бар 3 қаланың әкімдері де осы тәртіппен таңдалады.
Конституцияның 56-бабындағы жаңартуларға сәйкес "Есеп комитеті" ендігі кезекте "Жоғарғы аудиторлық палата" болып өзгеріп, жылына екі рет Мәжіліс алдында есеп береді.
Конституцияның 83-бабында адам құқықтары жөніндегі өкілдің құзіреттері көрініс тауып өз қызметі барысында мемлекеттік органдарға тәуелсіз жұмыс істеуі қамтамасыз етіледі.
Референдум – мемлекеттік маңызды істерді халықпен ақылдаса отырып шешетін демократиялық процесс.
Алдағы референдумда халқымыз Конституциялық өзгерістермен жан-жақты танысып, өз таңдауын жасайды деп сенеміз.
Соңғы әлеуметтік сауалнама нәтижелері бойынша референдумды халықтың 72%-дан астамы қолдады.
Бұл туралы ҚҚДИ сарапшысы Жақсыбек Жиеналиев мәлімдеді.
Конституцияға өзгерістер мен толықтыруларды енгізу бұған дейін де болғаны белгілі.
Ата заңымызға қатысты референдум осыдан 27 жыл бұрын өтті, кейінгі өзгертулер Парламент қарауына ұсынылып, депутаттардың мақұлдауымен өзгеретін.
Халықтың пікірі ескерілмейтін.
Осы жолы да Ата заңға енетін өзгертулерді Парламентте дауысқа салып "бір ауыздан" мақұлдап жіберуге болатын еді.
Бірақ, Мемлекет басшысы жалпы халықтың таңдауына беріп, референдум өткізуді ұсынып отыр.
Бұл өте дұрыс шешім және ел болып қолдауға лайықты іс деп ойлаймын.
Жалпы референдумға қатысты қоғамның әртүрлі топтарынан, түрлі салада жұмыс істейтін азаматтардан көптеген сұрақтар қойылып жатыр, оның да себебі бар, осы уақытқа дейін "сайлау", "дауыс беру" ұғымдары Президентті сайлау немесе Мәжіліс, Маслихат, депутаттарын сайлаумен байланысты болып келгені рас.
Соңғы әлеуметтік сауалнаманың нәтижесі бойынша 72%-дан астам халық референдумды қолдап отыр.
Бұл жақсы көрсеткіш, азаматтарымыздың саяси белсенділігі жоғары екені байқалады.
Қазақстанда 11 миллионнан астам адам республикалық референдумға қатыса алады, олардың басым бөлігі жастар.
Яғни 18-45 жас аралығындағы әрбір қазақстандық бірінші рет өз таңдауын жасап, еліміздің әділ әрі дамыған мемлекет болуына өз үлесін қосайын деп отыр.
Референдум арқылы жүзеге асатын конституциялық реформа азаматтардың елді басқару ісіне қатысу мүмкіндігін арттырады деп толық сеніммен айта аламыз.
Сондай-ақ, өзгерістер өңірлердегі әкімдердің, барлық деңгейдегі халық қалаулыларының жауапкершілігін күшейтуге, азаматтардың құқықтарын қорғау саласын нығайтуға ықпалы жоғары.
Сондықтан әрбір азамат дауыс беруге қатысып, елдің одан әрі дамуы үшін өз таңдауын жасағандары абзал.
Өз кезегінде ҚҚДИ сарапшысы Дияс Рахимбаев референдумға қатысу – әрбір қазақстандық үшін өзінің азаматтық ұстанымын көрсету мүмкіндігі екенін атап өтті: 
Еліміздің Негізгі заңына мемлекеттік басқару моделін түрлендіретін және сонымен бірге қоғамдық процестердің жаңа кезеңінің басталуына түрткі болатын елеулі өзгерістер енгізілуде.
Бұл азаматтардың саяси процестерге әсер ету қабілеті мен субъективтілігін күшейтетін қоғамда күтілетін өзгерістер екені сөзсіз.
Енді жаңа парадигмаға сәйкес президенттің өкілеттігі қысқарып, Парламент пен мәслихаттардың рөлі айтарлықтай күшейіп, белсенді азаматтарға саяси аренада жол ашылып, құқық қорғау саласы жүйелі түрде нығаймақ.
Айтылған өзгерістерді тиімді жүзеге асыру үшін Конституциялық реформа қажет.
Бұл өте орынды және біз жүзеге асырылып жатқан мемлекеттік модельдің жаңаруын толықтай қолдау керекпіз.
Мемлекет басшысы атап өткендей: "Алдағы референдум әрбір азаматқа Қазақстанның болашағын айқындайтын тарихи оқиғаға тікелей қатысуға мүмкіндік береді".
Өйткені бұл конституциялық реформа бүкіл мемлекеттік үлгіні жан-жақты өзгертуге бағытталған.
Бақытбек Смағұл: Референдум – мемлекетімізді жаңа қырынан дамытуды көздейді.
Президент Қ.К.Тоқаевтың жалпыұлттық референдум өткізу бастамасын қолдау шаралы аясында "AMANAT" партиясы жанындағы республикалық штабтың мүшесі, ҚР Парламент Мәжілісінің депутаты Бақытбек Смағұл аймаққа іс-сапары аясындағы сайлаушылармен кездесуі Шиелі ауданындағы Бәйгеқұм ауылдық округінде жалғасты.
Аталған кездесуге ауыл тұрғындарды жиналып, референдум өзгерісіне қолдау көрсетіп, өз ұсыныстарын жеткізді.
Республикалық штаб мүшесі еліміздің Ата заңына енгізілетін нақты нормалардың маңыздылығына тоқталып, жалпыхалықтық референдум Әділетті Қазақстанды құрудың бастамасы екенін атап өтті.
Бұл референдум – жеке адамның мүддесін қорғауға емес, барша халықтың мүддесін қорғауға, мемлекетімізді жаңа қырынан дамытуға, жаңғырту және нығайтуды көздейді.
Осылайша Конституцияның 3-тен бір бөлігіне өзгеріс енгізіледі.
Сондықтан баршаңызды Референдумды қолдауға шақырамын – деді, "AMANAT" партиясы депутаттық фракциясының мүшесі Бақытбек Смағұл.
Кездесуге республикалық штабтың мүшесімен бірге облыстық, аудандық штабтың мүшелері де қатысып, халықты науқанға атсалысуға шақырды.
Жиында сөз алған ауыл азаматтары Мемлекет басшысының бұл бастамасын қолдайтындарын айтып, алдағы маңызды күнге сәттілік тілеп, ауыл ақсақалдары батасын берді.
Референдум – игі бастамалардың алғашқы қадамы. 
Автор: Мәжіліс төрағасы Ерлан Қошанов.
Елімізде ашық саясаттың жаңа кезеңі басталайын деп отыр.
Енді барлық саяси күштер сайлаушылардың нақты сұранысына басымдық береді.
Сонымен бірге референдум мемлекеттің жаңа мақсаттарын жүзеге асыру болып саналады.
Халық еліміздің сайлау жүйесіне сенуі керек.
Бұл – билік легитимдігінің негізі.
Сайлау саяси өміріміздегі қалыпты жағдайда айналуға тиіс.
Біз бірте-бірте осыған келе жатырмыз.
Ең бастысы – ішкі саяси тұрақтылықты сақтау.
Президентіміз өте жауапты және тез шешім қабылдайды.
Біз оған бірнеше рет куә болдық.
Біз оның ішкі саяси тұрақтылық пен ел бірлігін сақтауға бағытталған саясатын қолдаймыз.
Зерттеу нәтижесі: Қазақстандықтардың 75,9 пайызы Ата заңға енгізілетін өзгертулерді қолдауға дайын
Қазақстандықтардың 75,9 пайызы Ата заңға енгізілетін өзгертулерді қолдауға дайын.
"Amanat" партиясы жанындағы Қоғамдық саясат институты жүргізіген "Referendum: Halyq üni" зерттеу нәтижесі осындай.
Сұралғандардың 70 пайызға жуығы конституциялық реформа елдің дамуына оң әсер етеді деп есептейді.
Зерттеуге еліміздің барлық өңірінен 1700-ден астам респондент қатысқан.
Жартысынан көбі белсенді азаматтық ұстанымы бар адамдар.
Партия өкілдері 5-ші маусымда сайлау учаскілеріне азаматтардың үштен екісі келеді деген сенімде.
Дәулет Кәрібек, "Amanat" партиясының хатшысы: 
Менің жасым 31-де.
Мен осы күнге дейін әлі бір рет те референдумға қатыспағанмын.
Соңғы рет референдум 1995 жылы болған.
Сондықтан қазіргі таңда референдумға қатыспаған азаматтардың ең үлкені 43 жаста.
Мұның өзі де референдумға қосымша қызығушылық алып келеді.
Яғни азаматтар 1995 жылдан бері бірінші рет қатысайын деп жатыр.
Мәжіліс депутаттары кеншілерге Конституцияға енгізілетін өзгерістерді түсіндірді.
Бүгін Мәжіліс депутаттары Айгүл Нұркина, Вера Ким Павлодар облысы Екібастұз қаласындағы "Восточный" көмір өндіру кәсіпорнының ұжымымен кездесті, деп хабарлайды Деловой Қазақстан.
Депутаттар алдағы референдумның маңыздылығы мен Конституцияға енгізілген негізгі түзетулер туралы айтып, қоғамды толғандырған мәселелерді талқылады.
Мемлекет басшысы ұсынған референдум өткізу бастамасы азаматтардың мемлекеттік басқаруға қатысуды кеңейту және саяси процестерді терең демократияландыру туралы сұранысынан туындады.
Осындай әлеуметтік маңызы бар міндеттерді іске асыру үшін конституциялық реформа қажет.
Мәжіліс пен облыстық мәслихаттардың депутаттарын сайлаудың аралас мажоритарлы-пропорционалды моделі енгізіледі.
Мәслихаттардың ықпалы артады.
"Бұл қадам сайлаушылардың көзқарастары мен пікірлерін барынша толық қамтуға мүмкіндік береді",­­ ­– деді Айгүл Нұркина.
Өз кезегінде Мәжіліс депутаты Вера Ким адам құқықтарын қамтамасыз етуге қатысты түзетулер туралы түсіндірді.
Құқық қорғау саласында елеулі өзгерістер енгізілетін болады.
Атап айтқанда, Конституциялық сот құрылады.
Адам құқықтары жөніндегі уәкіл, яғни омбудсмен мәртебесі Ата Заңмен айқындалады.
Мұның бәрі азаматтардың құқықтары мен бостандықтарын қорғау үшін жасалуда, – деді депутат.
"Восточный" көмір кенішінің жұмысшылары елдегі өзгерістерге оң көзқараспен қарайтындарын айтып, саяси науқанға қатысуға дайын екендіктерін жеткізді.
Президент ұсынған конституциялық реформалар бүкіл елдің болашағы үшін маңызды, сондықтан оған белсенді атсалысқан жөн.
Біз отбасымызбен референдумға бірге барамыз, – деді кеніш қызметкері Виктор Носенко.
Алдағы уақытта депутаттардың сапарлары Конституцияға енгізілетін өзгерістер мен түзетулерді түсіндіріп, халықты референдумға қатысуға шақыру мақсатында аудандар мен шалғай ауылдарда жалғасатын болады.
Спортшылар Конституцияға енгізілетін түзетулерге қатысты пікір білдірді.
Анель Жарылғасын. 
Бүгін "Аманат" партиясының мүшесі, Ұлттық Олимпиада комитеті Бас хатшысынын орынбасары Серік Сапиевтің бастамасымен "MTEX management" және "Қазакстандық спортшылар одағы" үкіметтік емес ұйымдарымен бірлесіп, Қазақстанның спорт қауымдастығының қатысуымен республикалық референдумды қолдау іс-шарасы өтті.
Жиын кезінде белгілі спортшы Серік Сәпиевтың атап өтуінше, қазіргі таңда әлемдік даму процесі өте жылдам сол себепті дер кезінде маңызды шешімдер қабылдай білу керек.
Әр елдің конституциянына қажетті өзгерістер енгізіліп тұрады.
Биыл біздің тәуелсіздігімізге 30 жыл толып отыр.
Бізге дер кезінде заман талабына сай өзгерістер енгізу керек.
Партия мүшесі ретінде осы бір іс-шараға барлық спорт қауымын жинау қажет деп санадым.
"Баршаңызды референдумда белсенді болуларыңызға шақырамын", – деді Серік Сәпиев.
Спортшылар Конституцияға енгізілетін түзетулерге қатысты пікір білдірді
Шараға белгiлi спортшылар Данияр Елеусінов, Илья Ильин, Абзал Ажгалиев, Серік Сапиев, Юсупова Әлия.
Василий Левит, Мұхтархан Ділдәбеков, Әділбек Ниязымбетов, Асхат Жіткеев, Серік Елеуов, Елена Хрусталева, Айдар Махметов, Марина Вольнова, Дмитрий Карпов, Бiржан Жакыпов, Юлия Галышева Ұлттық паралимпиада комитетінің, республикалық федерациялардың және спорт ұйымдарының басшылары қатысты.
Спортшылар Конституцияға енгізілетін түзетулерге қатысты пікір білдірді
Amanat партиясының хатшысы Дәулет Кәрібек келер референдумдағы спорт қауымдастығының рөлінің маңыздылығын айтты.
Белгілі спортшыларға қарап түзелетін адам көп.
Сондықтан да сіздер жауапкершілікті ала отырып, көпшілікті конституциялық референдумға шақырады деген сенімдемін.
Жалпы, бұл өзгерістер ең алдымен елге керек.
Жаңа конституциямыз әр азаматтың мажоритарлық жүйеде сайлауға түсуіне мүмкіндік береді.
"Ел халқының азаматтары билік жұмысына тікелей атсалыса алатын болады", – деді Amanat партиясының хатшысы Дәулет Кәрібек.
Ерлан Қарин Конституциялық реформаға қатысты маңызды сұрақтарға жауап берді.
Анель Жарылғасын. 
5 маусымда өтетін Конституциялық референдумға бір апта қалды.
Осыған орай, Мемлекеттік хатшы Ерлан Қарин референдумға қатысты ең маңызды сұрақтарға жауап берген видеосын жариялады.
Елімізде референдум мәселесі бойынша азаматтарға ақпарат беру науқаны белсенді түрде жүріп жатыр.
Бұдан бұрын конституциялық түзетулердің мәні мен олардың жалпы ел үшін маңызы туралы айтып берген болатынмын.
Бірақ қарапайым адамдарды Конституциялық реформа бізге және отбасымызға не береді, Конституциялық түзетулерден азаматтар нақты қандай пайда көреді?
деген сұрақтар әлі де алаңдатады.
"Жаңа видеода мен осы сұрақтарға жауап беруге тырыстым" деп жазды ол telegram парақшасында.
Екібастұздық кеншілер Президент бастамаларын қолдайды.
Автор: Наима Нұрәлі.
Мәжіліс депутаттары кеншілерге Конституцияға енгізілетін өзгерістер туралы баяндады деп хабарлады turkystan.kz.
Екібастұзға жұмыс сапарымен келген мәжіліс депутаттары Айгүл Нұркина, Вера Ким мен Анатолий Бойчин қала, аудандарды аралап, референдумға байланысты түсіндірме жұмыстарын жүргізіп жатыр.
Кездесуде "Восточный" көмір кенішінің   жұмысшылары 5 маусымда сайлау учаскелеріне баруға дайын екендерін жеткізді.
Референдумның мақсаты саяси, құқықтық жүйемізді жетілдіру, конституциялық реформа жасау.
Конституциялық реформа ел дамуының жаңа кезеңі басталғанын көрсетеді.
Конституциядағы 98 баптың 33-і өзгертілмек.
Президент ұсынған референдум өткізу бастамасы азаматтардың мемлекеттік басқаруға қатысуын кеңейту және саяси процестерді терең демократияландыру туралы көпжылдық сұранысынан туындады.
Оларды тиімді іске асыру үшін Конституцияға өзгерістер мен толықтырулар енгізу қажет болды.
Басқаша айтқанда, конституциялық реформа қажет болды.
Мәжіліс пен облыстық мәслихаттардың депутаттарын сайлаудың аралас мажоритарлы-пропорционалды моделі енгізіледі.
"Мәслихаттардың ықпалы артады Бұл қадам сайлаушылардың көзқарастары мен пікірлерін барынша толық қамтуға мүмкіндік береді",- деді Айгүл Нұркина.
Адам құқықтарын қамтамасыз етуге қатысты түзетулерге маңызды рөл беріледі.
Конституциялық түзету өлім жазасын түбегейлі жояды.
Құқық қорғау саласы бойынша маңызды өзгерістер енгізіледі.
Атап айтсақ, Конституциялық сот құрылады.
Адам құқықтары жөніндегі уәкілдің, яғни омбудсменнің мәртебесі Ата заңмен айқындалады.
Елімізде өлім жазасы мүлде жойылады.
"Мұның бәрі азаматтардың құқықтары мен бостандықтарын қорғау үшін жасалып жатыр", – деді Вера Ким.
Жиында кенші Виктор Носенко Конституцияға енгізілетін өзгерістерге қатысты ойын ортаға салды.
Түзетулер тұрғысынан көп нәрсе әсер етеді.
Алдағы референдум – біріншіден, заңнамаға енгізілген 33 түзету.
Екіншіден, халық таңдауы.
Мен отбасыммен бірге референдумға барамын.
"Бұл – барлығымыз үшін өте маңызды сәт",- деді Виктор Носенко.
Жақын арада Республикалық штабтың мүшелерімен Конституцияға енгізілетін өзгерістер мен түзетулерді түсіндіру мақсатында өңірдің бірнеше аудандары мен шалғай ауылдарына жұмыс сапарлары жоспарлануда.
AMANAT партиясының мүшелері Паралимпиадалық жаттықтыру орталығында болды
Автор: Өтей Торғайұлы Өтей Торғайұлы
AMANAT партиясының мүшелері Паралимпиадалық жаттықтыру орталығында референдумның маңыздылығын түсіндірді деп хабарлады turkystan.kz.
AMANAT партиясының Хатшысы Ринат Кертаев және Мәжіліс депутаты Динара Зәкиева елордадағы Паралимпиадалық жаттықтыру орталығының ұжымымен кездесті.
Кездесудің негізгі мақсаты орталықтағыларға 5 маусымда өтетін референдумның маңыздылығын түсіндіру болды.
Партия Хатшысы алдымен паралимпиада шеберлерінің еліміздің спорт саласына қосқан ерен еңбегіне ерекше тоқталып өтті.
5 маусым күні өтетін референдум арқылы шешім шығаруда сіздердің де дауыстарыңыз маңызды.
Сіздерге де елімізде болып жатқан саяси өзгерістер түсінікті болуы керек.
Бұл мәселені Парламенттің қарауына шығарып, референдум өткізбей-ақ жасауға да болатын еді.
"Алайда Мемлекет басшысы Ата Заңға енетін өзгерістерді халық өзі қарап, талдап, таразылап дауыс берсін деген мақсатпен референдум өткізуді ұсынды", – деді Ринат Кертаев.
Өз кезегінде, Мәжіліс депутаты Динара Зәкиева да өз тарапынан реформаларға қатысты мәліметтерді бөлісті.
Бұл референдумның маңызы өте зор.
Себебі ондағы өзгерістердің ауқымы өте үлкен.
Осыған орай, азаматтар бұл референдум бідің өмірімізге қандай өзгерістер алып келеді деп жиі сұрайды.
Халықты ең көп алаңдататыны – әлеуметтік мәселелер.
Әлеуметтік мәселелерді шешуді саяси реформалар енгізуден бастау керек деп есептеймін.
Қазақстандықтарға референум арқылы саяси өзгерістердің орын алуына ықпал етуге мүмкіндік беріліп отыр.
"Сондықтан әрбір азамат осы мүмкіндікті тиімді пайдалануы тиіс", – деді Мәжіліс депутаты.
Партия өкілдері түсіндіру жұмыстарынан соң орталық қызметкерлері мен қолданушыларының сұрақтарына жауап берді.
Кездесуге Нұр-Сұлтан қаласы мәслихатының депутаты Айтхожин Азамат та қатысты.
Ол ерекше қажеттілігі бар азаматтардың мәселелерін үнемі тыңдап, қалалық әкімдікке жеткізіп, олардың шешімін табуға жиі көңіл бөлетіндіктерін айтты.
Бүгінгі өткен шарада да атқарылған жұмыстардың нәтижесін бөлісіп, азаматтарды қызықтырған сұрақтарға жауап берді.
Референдум: жастар – өзгерісті қолдайды!
Автор: Наима Нұрәлі 
25 мамыр күні елордада "Amanat" партиясының Жастар қанатының "Kenes Ortalygy" жобасы аясында субмәдениет жастарының өкілдерімен кездесу өтті.
Пікірталас алаңы аясында Республикалық партия штабының мүшесі, Жастар қанатының төрағасы Жетпісбаев Нұржан өткелі тұрған референдумның негізгі мақсаттары мен міндеттері туралы айтып берді.
Мен еліміздің әрбір жас азаматынан жалқаулық танытпай, енгізілетін түзетулермен танысып шығуларынсұрағым келеді.
Себебі, сайлаушылардың негізгі бөлігі жастар.
"Біз қазір дауыс бере отырып, өзіміз өмір сүріп жатқан еліміздің болашағының іргетасын қалайтынымызды бәріміз түсінуіміз керек", – деп атап өтті Нұржан Жетпісбаев .
Сондай-ақ Жастар қанатының өкілдері жастардың тарапынан ерекше белсенділік танытылуда дейді.
Республика бойынша "Kenes Ortalygy" аясындағы кездесулер Жас депутаттар корпусы мүшелерінің, қоғам қайраткерлері мен қоғамдық пікір көшбасшыларының қатысуымен өткізіледі.
Бүгінгі таңда Жастар қанатының аймақтық филиалдары офлайн және онлайн форматта 100-ден астам кездесу өткізді.
Кездесуде алдағы саяси іс-шараның тарихи маңызы туралы тереңірек айтылды.
Бүгін мен Конституцияға енгізілетін өзгерістер туралы тыңдай отыра, 18 жасқа толған әрбір тұрғынға қатысты екенін түсіндім.
Бұл сайлау мен үшін, жалпы айтқанда, барлық қатарластарым үшін алғашқы болмақ.
"Әрине, өзіңізге қажетті кейбір нәрселерді толығырақ зерттеп, содан кейін сайлау учаскесіне барып, өз таңдауыңызды жасауыңыз керексіз",- дейді "Astana IT University" 1 курс студенті Әділбек Бекешов.
Сонымен қатар, кездесу барысында жалпы республикалық референдум өткізудің тәртібі мен міндеттері, Конституциялық реформаның бағыттары, жаңа Қазақстанды құрудағы референдумның маңызы, елордада мемлекеттік жастар саясаты саласында атқарылған жұмыстар туралы, елордалық жастарды жұмыспен қамту мәселелері сынды тақырыптар талқыланды.
Конституциялық өзгерістердің республикалық референдумы алдағы реформалардың тұрақты траекториясын айқындайды - Б.Темірболат.
Автор: Наима Нұрәлі 
Бүгін Елбасы кітапханасында жаңа Қазақстанды құрудағы конституциялық реформаның маңызын талқылауға арналған "Референдум: тұжырымдамалық аспектілер" дөңгелек үстел өтті.
Іс-шараға сарапшылар қауымдастығының өкілдері, ғалымдар, қоғам қайраткерлері қатысты.
Мемлекет басшысы Қасым-Жомарт Тоқаев президенттік қызметінің алғашқы күндерінен бастап қоғамның өзін-өзі ұйымдастыру тетіктерін белсенді түрде ілгерілетіп келеді.
Конституциялық өзгерістердің республикалық референдумы алдағы реформалардың тұрақты траекториясын айқындап, азаматтық жауапкершілікті арттыруға мүмкіндік береді", – деп атап өтті басқосуды ашқан іс-шараның модераторы, Қазақстан Республикасының Тұңғыш Президенті – Елбасы кітапханасының директоры Бақытжан Темірболат.
"Референдум – азаматтардың ерік білдіруінің, олардың мемлекеттік басқаруға тікелей қатысуының маңызды үлгісі.
Конституцияға енгізілмек өзгерістер мен толықтырулар "мықты Президент – абыройлы Парламент – жауапты Үкімет" үлгісін ұстанатын Екінші республикаға айналуға бағытталған.
"Кешенді өзгерістер қоғамдық қатынастардың барлық салаларына әсер етеді", – деді Л.Н.Гумилев атындағы ЕҰУ профессоры, Қазақстан Республикасының Конституциясына өзгерістер енгізу бойынша ұсыныстар әзірлеу жөніндегі жұмыс тобының мүшесі Ермек Әбдірасұлов.
"Еліміз кешіп жатқан тарихи кезеңде эволюциялық даму мен саяси сана-сезімнің артуы көптеген шешімдерді Парламент арқылы емес, жалпыхалықтық дауыс беру арқылы қабылдау мүмкіндігіне қолдың жеткенін көрсетеді", – деді "Amanat" партиясы қоғамдық саясат институтының директоры, саяси ғылымдардың кандидаты Мәдина Нұрғалиева.
Әлемнің құбылмалы ахуалы мен жылдам өзгеретін геосаяси жағдайында, заманның жаңа талаптары мен сын-қатерлері тұсында өткізілетін референдум мемлекетті саяси тұрғыдан түбегейлі жаңғыртуды жеделдетіп, талаптарға сай болуды қамтамасыз етеді.
"Көз алдымызда билік пен қоғам арасындағы қарым-қатынас пен өзара әрекеттесудің жаңа үлгісі қалыптасып келеді", – деді Қазақстан Республикасы Білім және ғылым министрлігі Ғылым комитетінің Мемлекет тарихы институты директоры, тарих ғылымдарының докторы Еркін Әбіл.
Конституциялық өзгерістердің республикалық референдумы алдағы реформалардың тұрақты траекториясын айқындайды - Б.Темірболат.
Дөңгелек үстел барысында Нұр-Сұлтан қаласы мәслихатының депутаты, G-Park компаниясының бас директоры Ғабит Сатмағамбетов, әл-Фараби атындағы Қазақ ұлттық университетінің профессоры Ғазиз Телебаев, Қазақстан Республикасы Президенті жанындағы Қазақстан стратегиялық зерттеулер институты Саяси зерттеулер бөлімінің басшысы Ермек Тоқтаров, Astana IT University профессоры Сәуле Мамытова, қоғамдық-саяси және әлеуметтік мәселелер жөніндегі сарапшы Сағынтай Бердағұлова өз баяндамаларын оқыды.
Пікірталасты қорытындылай келе, модератор Б.Темірболат дөңгелек үстелге қатысушыларға алғысын білдіріп, еліміз үшін осындай тағдыршешті уақытта ешкім де шетте қалмауы тиіс және әркім өзінің тарихи таңдауын жасай алатынын атап өтті.
Қазақстандықтар Конституцияға түзетулерді қабылдаған жағдайда депутаттардың бюджет қаражатының шығыстарын бақылау мүмкіндігі пайда болады
Мемлекет басшысы бастамашы болған конституциялық реформаларда Парламент депутаттарының өкілеттігін күшейтуге ерекше мән берілген.
Мысалы, қазір Парламент қандай да бір облыстың немесе ауданның бюджетін тексере алмайды.
Ал өңірлерге үлкен көлемде республикалық қаражат бөлінеді.
Ел бюджетін бекітетін Парламент үшін бұл қаржының не үшін жұмсалып жатқанын білу маңызды.
Қазақстандықтар Конституцияға түзетулерді қабылдаған жағдайда депутаттардың бюджет қаражатының шығыстарын бақылау мүмкіндігі пайда болады.
Осылайша, Есеп комитеті мен барлық тексеру комиссияларын жылына екі рет Мәжіліс депутаттары алдында жария түрде есеп беретін Аудиторлық палатаға біріктіру ұсынылады.
Яғни Мәжіліс республикалық, облыстық және жергілікті бюджеттерді бақылай алады.
Мәжіліс пен облыстық мәслихаттардың депутаттарын сайлаудың өзі аралас мажоритарлық-пропорционалдық модель бойынша өтетін болады.
Яғни, егер бұрын кандидаттар партиялық тізімдер бойынша өтетін болса, енді реформалар қабылданғаннан кейін депутаттардың бір бөлігі бір мандатты округтерден сайланады.
Оларға қарапайым азаматтар дауыс береді, ал депутаттыққа кандидаттар өзін-өзі ұсынады.
Бұдан басқа, егер азаматтар олардың жұмысына қанағаттанбаса, қазақстандықтар бір мандатты депутаттарды депутаттықтан кері қайтарып ала алады.
Бұл қадам сайлаушылардың көзқарастары мен пікірлерін барынша толық қамтуға мүмкіндік береді
Бұл түзетулер ілгерлемелі сипатта болады, сондықтан алдағы 5 маусымдағы референдумда сол үшін дауыс беруіміз керек.
Латвия Қазақстандағы референдумға екі өкіл жібереді
Латвия Республикасы Орталық сайлау комиссиясының (ОСК) Төрайымы Кристина Берзинямен кездесті.
Т.Пірімбетов 2022 жылғы 5 маусымда елімізде өтетін Қазақстан Республикасының Конституциясына өзгерістер мен толықтырулар енгізу туралы жалпыұлттық референдумға дайындық барысы туралы айтып берді.
Елші конституциялық реформа жүйелі сипатқа ие екенін және Президент Қасым-Жомарт Тоқаев бастамашылық еткен "Жаңа Қазақстанды" құру жөніндегі ауқымды саяси реформаларды іске асыруға бағытталғанын атап өтті.
Референдумға қойылатын мәселелер билік тармақтары арасындағы өзара қарым-қатынастардың оңтайлы теңгерімін қалыптастыру және мемлекет пен қоғам арасында тиімді диалог құру мақсатында қолданыстағы саяси модельдің тұжырымдамалық трансформациясына қатысты.
Өз кезегінде, К.Берзиня Қазақстан ОСК Төрағасының шақыруымен латвиялық тарап елімізге референдумның халықаралық бақылаушылары ретінде екі өкілді жіберетінін хабарлады.
Латвия ОСК басшысы ағымдағы жылдың 1 қазанында өтетін Латвиядағы парламенттік сайлауға дайындық барысы туралы да айтты.
Кездесу соңында тараптар екі елдің сайлау комиссиялары арасындағы сындарлы ынтымақтастықты жалғастыруға жоғары мүдделілігін растады.
FUN TIME: АТЫРАУЛЫҚ ЖАСТАР РЕФЕРЕНДУМДАҒЫ ЕҢ ҮЛКЕН ӨЗГЕРІСТЕРДІ АТАДЫ.
Автор: Макпал Бисембаева.
Атырау қаласындағы Н.Тлендиев атындағы кіші өнер академиясында FUN TIME жобасы аясында пікірсайыс өтті.
Шараны Атырау қаласының жастар ресурстық орталығының қолдауымен, "Жеті Жарғы" қоғамдық қоры ұйымдастырды.
Сайысқа қатысушылар референдумдағы ең үлкен өзгерістерге тоқталды.
Журналистер Одағының мүшесі Арман Жайықбаев референдумдағы өзгеріс ретінде мажоритарлық сайлау жүйесін енгізу, журналист Даурен Махимов – суперпрезиденттік жүйеден арылу позициясын таңдады.
- Мажоритарлық жүйе алдағы референдумда енгізілетін ең үлкен өзгеріс болмақ.
Өйткені парламенттік-президенттік басқару жүйесінде депутаттардың ең болмағанда 30% халықтың тікелей сайлауы арқылы Парламентке өтеді, – деген аргументтерді алға тартқан Арман Жайықбаевтың ойынша мажоритарлық жүйе халықтың сөзін билікке жеткізудің ең ұтымды жолы болмақ.
Журналист Даурен Махимов болса, суперпрезиденттік басқару жүйесінен арылмаса, басқа өзгерістердің барлығын жүзеге асыруға мүмкіндік аз екенін айтты.
Суперпрезиденттік жүйеден арылу саяси құрылымға жаңа серпін, билікке тың өзгерістер әкелетініне сендірді.
- Бұл жүйеден арылу саяси партиялар арасындағы бәсекені кыздыра түсіреді, өйткені, президент ешбір саяси ұйым мүшесі болмайды.
Екінші аргумент – ел тағдыры мен ұлт болашағын тек президент айқындамайды.
Үшіншіден, билікті орталықсыздандыру процесі жүзеге асады, – деді өз кезегінде журналист Даурен Махимов.
Жалпы ойын қорытындысы бойынша 5:2 есебімен Даурен Махимов жеңіске жетіп, FUN TIME ауыспалы кубогын иеленді.
Конституциялық Кеңестің орнына Конституциялық Сот құрылады.
Ел Конституциясына түзетулер бойынша референдумнан кейін Конституциялық Кеңестің орнына Конституциялық Сот құрылады.
Әрбір қазақстандық, егер заңдар мен басқа да құқықтық актілер оның конституциялық құқықтарын бұзады деп есептесе, Конституциялық Сотқа жүгінуге және құқығының қорғалуына құқық алады.
Азамат Конституциялық Сотқа тікелей немесе конституциялық өкілеттіктер берілетін Адам құқықтары жөніндегі уәкіл (Омбудсмен) арқылы жүгіне алады.
Өңірлерде тұратын қазақстандықтарға ол үшін елордаға келу міндетті де емес.
Өңірлердегі азаматтар өз аймағындағы Омбудсмен кеңсесіне тікелей жүгіне алады, оның филиалдары әр облыста ашылады.
Бұрын соттардың шешімдеріне, мемлекеттік органдардың нормативтік актілеріне наразы қарапайым азаматтар барлық инстанцияларға жүгінгенде оларды бір кабинеттен екінші кабинетке қуалап, олар әбден әуре-сарсаңға түсетін.
Әр түрлі инстанцияларға жазылған хаттарды да нәтиже бермейтін.
Осынығы барлығын ескере отырып, бүкілхалықтық референдум әрбір қазақстандық үшін және болашақ ұрпақ үшін маңызды деуге болады, өйткені ол басты өлшемі әділдік болатын құқықтық қоғам үшін негіз қалайды.
Сондықтан біз Президентті қолдап, ол ұсынған реформаларға 5 маусымда өз сайлау учаскемізде дауыс беруіміз керек.
Конституциялық реформа: Парламенттің рөлі мен мәртебесінің өзгеруі
Референдумды қолдау жөніндегі облыстық штаб төрағасы, Түркістан облыстық мәслихатының хатшысы Қ.Р.Балабиев.
Бүгінде Түркістан облыстық Қоғамдық штаб өңір тұрғындарымен кездесіп, үгіт-насихат жұмыстарын белсенді жүргізуде.
Естеріңізге салсам, мамыр айының басында "Қазақстан мәслихат депутаттарының бірлестігінің" бастамасымен республикалық референдумды қолдайтын республикалық және өңірлік қоғамдық штабтар құрылған болатын.
Қоғамдық штабтар республика көлемінде белсенді түрде ақпараттық-насихаттық жұмыстарды жүргізуде.
Осы күнге дейін облыстық штаб мүшелері Мақтаарал, Жетісай, Сарыағаш, Қазығұрт, Келес, Бәйдібек, Отырар, Төлеби, Сайрам, Ордабасы, Түлкібас, Сауран, Созақ, Шардара аудандарында және Түркістан, Кентау, Арыс қалаларында жергілікті халықпен, жастармен, қоғам белсенділерімен және түрлі сала мамандарымен кездесулер өткізді.
Кездесулер барысында Ата Заңымызға енгізілетін өзгерістер мен толықтырулар және Референдумның мән-маңызы бойынша қалың бұқараға түсіндіру жұмыстары жүргізілді.
Өйткені, елде бо­ла­тын әрбір саяси бастамалардың жалпыхалықтық деңгейде қолдау тауып қолданысқа енгізілгені абзал.
Сонда ғана бұл Заң қоғамдық әділет орнатуға негіз болады.
Бұл орайда, мемлекетінің келешегіне бейжай қарамайтын кез келген ойлы азамат осынау тағдыршешті сәтте шет қалмай, референдумға қатысуы қажет деп ойлаймын.
Өйткені, бұл өзгеріс Жаңа Қазақстанның жарқын болашағына жасалып отырған жауапты қадам.
Көріп отырғанымыздай, Мемлекет басшысы үлкен өзгерістердің бастамашысы болып, өзгерісті өзінен бастады.
Ол Қазақстан халқына Жолдауында өзінің өкілеттігін шектей отырып, Парламенттің рөлін арттыруды, сонымен қатар өкілді билік тармағын күшейтуді іске асыру қажеттігін айтты.
Әрине, ол үшін Ата Заңымызға өзгеріс енгізу қажет екені сөзсіз.
Сондықтан, бұл мәселе Конституциялық реформаның басты бағыттарының бірі болып отыр.
Осы орайда, Парламенттің рөлі мен мәртебесінің өзгеруін тарқата айтатын болсам, Мәжіліс бұрын заң жобаларын қарайтын және мақұлдайтын еді, енді заңдарды қабылдайтын болады.
Ал, Сенат бұрын заң қабылдаса, енді заңдарды мақұлдайды немесе мақұлдамайды.
Парламент конституциялық заңдарды Палаталардың бірлескен отырысында, кемінде екі оқы­лым­да қабылдайтын болады.
Айрықша қажеттілік туындаса, заң­дарды жедел қабылдау тәртібі енгізіліп, халықтың өмірі мен денсаулығына, конституциялық құрылысқа, қоғамдық тәртіпті сақтауға, елдің экономикалық қауіп­сіздігіне қатер төндіретін жағ­дайларға жедел ден қою мақ­сатында Үкіметтің заң шығару баста­масы арқылы енгізілетін заң жобалары Парламент Палата­ларының бірлескен отырысында шұғыл қаралатын болады.
Бұл тәсіл елге төнген қауіп-қатердің алдын-алу мақсатында билік тармақтарының шұғыл жұмысын үйлес­тіруге тиімді.
Тағы бір айтып өтетін мәселе, Пре­зи­дент Сенат­тың келісімімен Конституциялық Сот­тың және Жоғары сот Кеңесінің төр­ағаларын таға­йын­дайды.
Сондай-ақ, Президент Сенатқа 15 емес, 10 де­путат тағайындайтынын болады.
Қалған 5-еуі Қазақстан халық Ассам­блея­сы­ның ұсынысы бо­йын­­ша тағайын­далады.
Бұл тұста, Қазақстан халқы Ассам­б­леясының Мәжілістегі кво­тасы Сенатқа беріліп, оның саны 9-дан 5 депу­татқа қысқа­рады.
Сәйкесінше, Мәжіліс депутат­тары­­ның жалпы саны 107 емес, 98 болады.
Мәжіліс депутаттары аралас сайлау жүйесімен, яғни про­по­р­­ционалды және мажоритар­лы жүйе бойынша сайланады.
Сонымен қатар, сайлаушылар бір мандатты сайлау округі бойынша сайланған Мәжіліс депутат­тарынан мандатты кері қайтарып алу құқығына ие болады.
Бұл өз кезегінде, халық қалаулылары мен оларды сайлаушылар арасындағы байланысты күшейтіп, демократия негіздерінің артуына оң әсерін беретін болады.
Одан бөлек, рес­публикалық бюджеттің ат­қарылу сапасына да парламенттік бақылау күшейтіледі.
Ол үшін, Респуб­ликалық бюджеттің атқарылуын бақы­лау жөніндегі есеп комитеті Жо­ғары аудиторлық палата болып қайта құры­лып, оның төрағасы жылына екі рет Мәжіліс депутаттарының ал­дын­да есеп беретін болады.
Әрине, бұл өз кезегінде Мәжі­лістің мәртебесін одан әрі арттыратыны сөзсіз.
Осы орайда, жергілікті өкілді орган, яғни мәслихаттардың да рөлі күшейеді деп айтуға негіз бар.
Өйткені, жергілікті өзін өзі басқару қызметін ілгерілетуде, проблемаларды атқарушы биліктің назарына дәлелді түрде ұсынуда мәслихаттардың орны ерекше.
Жергілікті халық өзін толғандырған әлеуметтік-экономикалық тұрғыдағы көптеген сұрақтардың жауабын негізінен өздері сайлаған, сенім білдірген мәслихат депутаттарынан күтеді.
Оларды билікпен байланыстырушы "алтын көпір" санайды.
Бұл орайда, мәслихаттар қызметінің тиімділігі, бірінші кезекте мәслихаттар депутаттарының қаншалықты демократиялық талаптарға сай сайланғанына байланысты.
Сондықтан, аралас сайлау жүйесімен түзілген мәслихаттар барынша шынайы, ашық және объективті түрде халық көкейінде жүрген мәселелерге лайықты жауап беруге, белсенді жұмыс істеуге ынтасы артады деп сенемін.
Әрине, Ата Заңымызға өзгерістер енгізілгенімен, жергілікті мәслихаттардың беделін көтеру – депутаттардың өз қолында екенін де ұмытпауымыз қажет.
Президентіміз кешегі Жолдауында: "Азаматтардың өкілді билікке деген сенімін нығайту үшін мәслихаттарға баса мән берген жөн. Мықты мәслихаттар өзекті мәселелердің шешімін табуға және аймақтардағы тұрмыс сапасын жақсартуға әсер ете алады", – деді.
Демек, Президент айтқандай, мәслихаттар жергілікті өзін өзі басқарудың негізгі буынына айналуы тиіс.
Мәслихаттардың беделі мен абыройы мәслихат қызметінің пәрменділігіне, оның әр депутатының белсенділігіне, қарапайым халықпен тығыз қарым-қатынас жасауына тікелей байланысты.
Осы орайда, депутаттар мен сайлаушылар арасындағы байланысты, өзара сенімді нығайту тетіктері Конституциялық реформаларда айқын көрініс тапқан.
Сондықтан, Президент ұсынған реформаларды іске асырсақ, мәслихаттардың да рөлі артады, әрі еліміздегі демократияның нығаюына жаңа мүмкіндіктер ашылады.
Жаңа Қазақстанның жаңа тарихын қалыптастыру өзіміздің қолымызда, ағайын!
Сол себепті, баршаңызды референдумға біркісідей қатысуға шақырамын!
Үлгісі бөлек үгіт-насихат.
Түркістан облысында 5 маусымда өтетін референдумды насихаттау және Ата Заңға енгізілетін өзгерістерді түсіндіру жұмыстары ерекше әрі түрлі форматта өтіп жатыр.
"Amanat" партиясының Түркістан облыстық филиалы жанынан құрылған қоғамдық штаб мүшелері әдеттегідей мәжіліс залдарындағы жиналыстарға емес, халық жиі шоғырланған орындарға тікелей барып, диалог орнатты.
Бұған дейін штаб өкілдері малшылармен, ауыл тұрғындарымен, тракторшылармен, диқандармен, базардағы сатушылармен, көше сыпырушылармен, ауыл шаруашылығы саласының өкілдерімен, мұғалімдермен, дәрігерлермен, ақсақалдармен және басқа да сала өкілдерімен жүздесті.
Жылыжайларда, егістік басында, ашық аспан астында келелі пікір алмасулар өткізілді.
Осы кездесулерде тұрғындар тарапынан 980-нен астам түрлі өтініш ұсыныстар түсті.
Оның бәрі бақылауға алынып, бірқатары шешімін тауып жатыр.
Штаб құрамына 400-ден астам адам енгізілген.
Олардың арасында қоғам және партия белсенділері, фракция мүшелері, зиялы қауым, БАҚ және түрлі сала өкілдері бар.
Сонымен бірге республикалық штаб мүшелері де өңірге келіп, халықпен кездесуде.
Жалпы Түркістан облысында 1,1 млн.
сайлаушы, 900-ден астам сайлау учаскесі бар.
Сайлаушылардың саны жөнінен өңір республикада алдыңғы орында.
Бұған дейін партия филиалы жанынан құрылған қоғамдық штаб мүшелері 600-дей кездесу өткізіп, елді мекендерді аралап шықты.
Бір ерекшелігі, облыстағы үгіт-насихат және түсіндіру жұмыстары ерекше әрі түрлі форматта ұйымдастырылған.
Мақсат – халықты мейлінше көбірек қамту.
"Amanat" партиясының Түркістан облыстық филиалының атқарушы хатшысы Бейсенбай Тәжібаевтың айтуынша, елдің саяси өзгерістерге ықыласы жақсы.
Партия басшылығы тарапынан берілген тапсырмалар мен жоспарлар жүзеге асып жатыр.
Партия филиалы жанынан құралған қоғамдық штаб бүкіл елді аудан, қаланы, елді мекендерді аралап жатыр.
Кездесулерде елге Ата Заңға енгізілетін маңызды өзгерістер, референдумның мән-мағынасы кеңінен түсіндірілуде.
263 фракция мүшесі мен Парламент Мәжілісінің 4 депутаты, жалпы 400-ден астам азамат елге түсіндіру жұмыстарын жүргізді.
Ерекше форматтар таңдалып, еркін сұхбаттар өтті.
Алдағы уақытта өңір жұртшылығы референдумда белсенділік танытады деген сенім мол, – дейді ол.
Республикалық штаб мүшесі тарихи белесте халықты бірігуге шақырды
Бүгін ҚР Парламент Мәжілісі депутаты, "AMANAT" париясының республикалық штаб мүшесі Қайнар Абасов Төлеби ауданында болып, бірқатар маңызды кездесулер өткізді.
Ең алдымен Қайнар Бегалыұлы Алатау ауылы, Қорған және Біркөлік елді мекендерінің жергілікті тұрғындарымен кездесті.
Басқосу кезінде депутат жалпыхалықтық референдумның маңызына тоқталып, тұрғындарға дауыс берудің ережелері мен шарттарын түсіндірді.
Жиынға Төлеби ауданы әкімінің орынбасары Б.
Құралбаев, "AMANAT" партиясы Төлеби аудандық филиалының атқарушы хатшысы Қ.
Қансейітов, сондай-ақ аудандық мәслихат депутаттары да қатысып, референдумды қолдауға шақырды.
Ата заңымызда жер және жер қойнауы – халықтың меншігі, "Өлім жазасына" тыйым салу, Президент және судьялар, сайлау комиссиясының өкілдері, әскери және Ұлттық қауіпсіздік қызметшілері ешқандай партияның, қоғамдық бірлестіктердің мүшелігінде болмауға тиіс деген сынды маңызды өзгерістер енгізілмек.
Сондықтан алдағы 5 маусым күні әрбір қазақстандық өз таңдауын жасап, дауыс бергені маңызды.
Ендеше мен сіздерді белсенділік танытып, бір кісідей атсалысуға шақырамын, – деді республикалық штаб мүшесі.
Бірінші мамыр ауылында көпбалалы аналармен, аз қамтылған отбасылармен, өзін-өзі қамтып отырған және ерекше қажеттіліктері бар азаматтарымен де жиын өтті.
Қ.Абасов алдағы науқанның маңызы ерекше екеніне тоқталды.
Шара барысында ауыл тұрғындары тарапынан көтерілген ұсыныстар мен талап-тілектер де назардан тыс қалмады.
Мәселен жайылым тапшылығы, несие пайызын төмендету, кепілге қойылатын жылжымайтын мүлікке қатысты ұсыныстары назарға алдынды.
Кездесулер соңында жиналғандар депутаттарға өз ықылыстарын білдіріп, жалпыұлттық референдум өткізу бастамасын қолдайтынын және Жаңа Қазақстан құру жолында мемлекетке үлкен сенім артатынын жеткізді.
"AMANAT" партиясы Түркістан облыстық филиалының баспасөз қызметі.
Мемлекет басшысы бастамашы болған конституциялық реформаларда Парламент депутаттарының өкілеттігін күшейтуге ерекше мән берілген.
Мысалы, қазір Парламент қандай да бір облыстың немесе ауданның бюджетін тексере алмайды.
Ал өңірлерге үлкен көлемде республикалық қаражат бөлінеді.
Ел бюджетін бекітетін Парламент үшін бұл қаржының не үшін жұмсалып жатқанын білу маңызды.
Қазақстандықтар Конституцияға түзетулерді қабылдаған жағдайда депутаттардың бюджет қаражатының шығыстарын бақылау мүмкіндігі пайда болады.
Осылайша, Есеп комитеті мен барлық тексеру комиссияларын жылына екі рет Мәжіліс депутаттары алдында жария түрде есеп беретін Аудиторлық палатаға біріктіру ұсынылады.
Яғни Мәжіліс республикалық, облыстық және жергілікті бюджеттерді бақылай алады.
Мәжіліс пен облыстық мәслихаттардың депутаттарын сайлаудың өзі аралас мажоритарлық-пропорционалдық модель бойынша өтетін болады.
Яғни, егер бұрын кандидаттар партиялық тізімдер бойынша өтетін болса, енді реформалар қабылданғаннан кейін депутаттардың бір бөлігі бір мандатты округтерден сайланады.
Оларға қарапайым азаматтар дауыс береді, ал депутаттыққа кандидаттар өзін-өзі ұсынады.
Бұдан басқа, егер азаматтар олардың жұмысына қанағаттанбаса, қазақстандықтар бір мандатты депутаттарды депутаттықтанкері қайтарып ала алады.
Бұл қадам сайлаушылардың көзқарастары мен пікірлерін барынша толық қамтуға мүмкіндік береді
Бұл түзетулер ілгерлемелі сипатта болады, сондықтан алдағы 5 маусымдағы референдумда сол үшін дауыс беруіміз керек.
Серік Сәпиев референдумға қатысты пікір білдірді.
Қазақстанның спорт қауымдастығының қатысуымен республикалық референдумды қолдау іс-шарасы өтті.
Жиын кезінде белгілі спортшы Серік Сәпиевтың атап өтуінше, қазіргі таңда әлемдік даму процесі өте жылдам сол себепті дер кезінде маңызды шешімдер қабылдай білу керек.
Қазақстанның спорт қауымдастығының қатысуымен республикалық референдумды қолдау іс-шарасы өтті.
Жиын кезінде белгілі спортшы Серік Сәпиевтың атап өтуінше, қазіргі таңда әлемдік даму процесі өте жылдам сол себепті дер кезінде маңызды шешімдер қабылдай білу керек.
Әр елдің конституциянына қажетті өзгерістер енгізіліп тұрады.
Биыл біздің тәуелсіздігімізге 30 жыл толып отыр.
Бізге дер кезінде заман талабына сай өзгерістер енгізу керек.
Партия мүшесі ретінде осы бір іс-шараға барлық спорт қауымын жинау қажет деп санадым.
Баршаңызды референдумда белсенді болуларыңызға шақырамын, - деді Серік Сәпиев.
Іс-шараға Данияр Елеусінов, Илья Ильин, Абзал Ажгалиев, Серік Сапиев, Юсупова Әлия, Василий Левит, Мұхтархан сондай-ақ Ұлттық паралимпиада комитетінің, республикалық федерациялардың және спорт ұйымдарының басшылары қатысты.
Amanat партиясының хатшысы Дәулет Кәрібек келер референдумдағы спорт қауымдастығының рөлінің маңыздылығын айтты.
Белгілі споршыларға қарап түзелетін адам көп.
Сондықтан да сіздер жауапкершілікті ала отырып, көпшілікті конституциялық референдумға шақырады деген сенімдемін.
Жалпы, бұл өзгерістер ең алдымен елге керек.
Жаңа конституциямыз әр азаматтың мажоритарлық жүйеде сайлауға түсуіне мүмкіндік береді.
Ел халқының азаматтары билік жұмысына тікелей атсалыса алатын болады, - деді Amanat партиясының хатшысы Дәулет Кәрібек.
Заңгер: Экс-президенттер мен олардың отбасын мемлекеттің бағуы - артық нәрсе
Конституцияға өзгертулер мен толықтырулар енгізу жайлы заң ғылымдарының кандидаты, доцент Есбол Өміржановпен сұхбатты назарларыңызға ұсынамыз.
Референдумдар Президенттің билігін ұзарту және нығайту үшін өткізілген.
- Есбол мырза, бұл біз Тәуелсіздік алғалы бері өтпек үшінші референдум.
Жалпы, референдум билікке не үшін керек болды?
Бұрынғы референдумдар қалай болып еді және бұл жолғыдан қандай айырмашылығы бар?
- Негізінде референдум ел үшін аса маңызды мәселені бүкілхалықтық дауыс беру арқылы шешу мақсатында өткізіледі.
Осыған дейінгі өткізілген екі референдумның алғашқысында (29 сәуір 1995 жылы) Нұрсұлтан Назарбаев өзінің өкілеттік мерзімін 2000 жылдың соңына дейін ұзартқан.
Екінші референдум 30 тамыз 1995 жылы жаңа Конституция қабылдау мақсатында ұйымдастырылды.
Алғашқы референдум Президенттің билігін ұзарту үшін ұйымдастырылса, екінші референдум президенттік басқару нысанындағы мемлекетті орнықтыру үшін жүргізілді.
Бұл жолғы референдум бұрынғы референдумдардан өзгешелеу, мұнда кейбір бұрынғы қалыптасқан билік органдарының ұйымдастырылуына, қызметіне, өкілеттіктеріне өзгеріс енгізу, кейбір билік органдарын жойып, орнына басқасын ұйымдастыру мәселелері бойынша өткізілмекші.
Бұрынғы референдумдар Президенттің билігін ұзарту және нығайту бағытында өткізілсе, бұл референдум билік органдарының жұмыс жасау тетіктеріне өзгеріс енгізу мәселелерін негізге алады.
- Конституциямызға Тәуелсіздік жылдарында алтыншы мәрте өзгерту енгізілмек.
Бұған дейін де Ата заңды "черновик" деп атағандар аз болған жоқ.
Бұл жолы 33 бапқа 56 толықтыру енгізілмек.
Жалпы, Конституцияны жиі өзгерту нені білдіреді?
- Әрине, Конституция елдің басты заңы болғандықтан оған жиі өзгерістер енгізу басты заңның мәртебесін өсірмейді.
Оның үстіне енгізілген өзгерістердің көпшілігі Президенттің билігін арттыруға бағытталса, тіпті, кейбірі жалпы заңдылық қағидаларына қайшы келіп жатса қоғамда кері пікір қалыптасатыны заңдылық.
Мысалы, қолданыстағы Конституцияға енгізілген кезекті өзгеріс бойынша, Мәжілістің тоғыз депутатын Қазақстан халқы Ассамблеясы сайлайды.
Осы тұста аталмыш баптың Қазақстан халқы Ассамблеясының мүшелеріне екі рет Парламент депутаттығына үміткерлерді сайлау құқығын бергендігін, бұл өз кезегінде Қазақстан халқы Ассамблеясы мүшелерінің өзге азаматтардан артықшылығын бекітетін норма екендігін айта кеткім келеді.
Жалпы алғанда, Конституция арқылы Қазақстан Республикасының Президенті құратын, мемлекеттік ұлттық саясатты әзірлеуге және іске асыруға ықпал ететін мекеме мүшелеріне елдің жоғарғы заң шығарушы органының депутаттарын сайлауға айрықша құқық беру құқықтық тұрғыдан болсын, саяси жағынан болсын дұрыс емес қадам болды.
Конституция арқылы бекітілген осындай нормалар халық арасында теріс пікірлердің өршуіне сеп болды деп айта аламын.
Ең өкініштісі, Қазақстан халқы Ассамблеясының билік басында қолдаушылары көп және бұл жолғы өзгерістер оның Конституцияда қалдырылғанын көрсетеді.
Қазақстан халқы Ассамблеясынан әлі де 5 депутат Мәжіліске сайланады.
- Жалпы, 56 өзгерісті референдум арқылы талқылау қаншалықты ақылға қонымды?
- Өз басым жаңа Конституция қабылдауға қарсымын, себебі, бұл дәл қазіргі кезде еш нәтиже бермесі анық.
Сондықтан, өзгертулер мен толықтырулар енгізу тиімдірек.
Бұрынғы өзгертулер мен толықтырулар халықтың пікірі негізінде жасалды деп айтудың өзі орынсыз болар.
Дегенмен, осы ұсынылып отырған өзгертулер мен толықтырулар да халықтық талқылаудан өтіп, өзгертіліп, сәйкестендіріліп енгізілмейтінін көріп отырмыз.
Жарлыққа сай ұсынылып отырған өзгертулер мен толықтырулардың халықтың талқысынан өтіп, жаңартылып, өзгертіліп ұсынылуы үшін уақыт та, арнайы тетік те ұсынылған жоқ.
Ұсынылып отырған өзгертулер мен толықтырулар Конституциялық Кеңеспен мақұлданып, бекітілген нұсқа ретінде берілгендіктен оларды қабылдау үшін референдум өткізудің өзі артық деп есептеймін.
Бұл өзгертулер мен толықтыруларды да қолданыстағы конституцияның 62 бабына сүйеніп енгізу тиімдірек болар еді.
Сол арқылы қаншама бюджет қаржысын үнемдеуге болар еді.
Әрине, билік референдум өткізу арқылы халықтың пікірімен санасатын кейіп танытып, халықтың қолдауымен Конституцияға өзгерістер мен толықтырулар енгізілгенін бекіткісі келеді.
Дегенмен, уақыт өте келе Конституцияға тағы да өзгертулер мен толықтырулар енгізуге қажеттілік туындары сөзсіз.
- Сіз бір мақалаңызда "Конституцияғa енгізілген үш реткі өзгертулер мен толықтырулaр көбіне мемлекетті бaсқaру мәселелеріне бaйлaнысты болды" дейсіз.
Бұл биліктің ылғи да Конституцияны өз жүйесін қорғау үшін өзгертеді дегенді білдіре ме?
- Егер 1998, 2007, 2011, 2017 және 2019 жылдары енгізілген өзгертулер мен толықтыруларға зер салсаңыз барлық өзгерістер мен толықтырулардың бір адамға байланысты жасалғаны жөніндегі пікірге келесіз.
Енгізілген өзгертулер мен толықтырулардың басым бөлігі Президенттің өкілеттіктері, өкілеттік мерзімі, Президенттікке кандидатқа қойылатын талаптар, Президенттің мәртебесі, Президенттің өзге мемлекеттік билік органдарымен арақатынасы турасында болған.
Мысалы, Қазақстан Республикасының Конституциясына өзгерiстер мен толықтырулар енгiзу туралы Қазақстан Республикасының 1998 жылғы 7 қазандағы N 284-I Заңына сәйкес, Президенттің өкілеттік мерзімі 5 жылдан 7 жылға ұзартылды.
Ал, Қазақстан Республикасының Конституциясына өзгерістер мен толықтырулар енгізу туралы Қазақстан Республикасының 2007 жылғы 21 мамырдағы Заңына сәйкес, Президенттің өкілеттік мерзімі 7 жылдан 5 жылға қысқартылды.
Сәйкесінше, 42 баптың 5-тармағы: "Бір адам қатарынан екі реттен артық Республика Президенті болып сайлана алмайды. Бұл шектеу Қазақстан Республикасының Тұңғыш Президентіне қолданылмайды", - деген мәтінде берілді.
Сондықтан, бұл өзгертулер мен толықтырулардың барлығы биліктің мүддесі үшін жасалды деп айта аламын.
Парламент күшеймейді, депуттардың өкілеті артпайды
- Тәуелсіздік алған жылдары бір палаталы заң шығарушы орган құру керек деген бастама неге іске аспады?
Қос палаталы парламент құруда Назарбаев қандай мүддені көздеді?
Қос палаталы емес, бір палаталы парламент құрғанда, бізде қандай жүйе орнаған болар еді?
- Жалпы, қазақ елінде бір палаталы Парламент құру идеясын сонау 1911 жылы Барлыбек Сырттанов ұсынып, атауын "Ұлт Мәжілісі" деп берген еді.
Одан кейін бұл идеяны менің ұстазым, Барлыбекті зерттеген ғалым Сәкен Өзбекұлы жалғастырып, елімізде тәуелсіздік алған соң бір палаталы Парламент құруды және оны "Ұлттық Мәжіліс" деп атауды ұсынған.
Аталаған екі жоба бойынша да елімізде парламенттік республика құру идеясы болды.
Жалпы, унитарлы мемлекетте қос палаталы Парламент құру дұрыс емес.
Себебі, Парламенттегі жоғарғы палата көбінесе федеративтік елдердегі федерация субъектілерінің мүддесін қорғау мақсатында сол субъектілердің өкілдерінен құралады.
Біздің еліміздің жағдайында Сенат тек Мәжіліс қабылдаған заңдарды сүзгіден өткізуші орган ретінде қызмет атқарады деп айтсақ болады.
Заң шығару процессі күрделеніп, Президентке қол қоюға барғанға дейін Сенаттың қарауынан өткізіліп отырады.
Сенаттың 15 депутатын Президент өзі тағайындайды.
Ал, халық арасында Сенат "Зейнетке шыққан Президенттің достарының демалыс орны" деген атауға ие болған.
Осының өзінен Сенаттың не үшін қажет болғанын көруге болады.
Бір палаталы Парламент заң шығару процесін жеңілдетіп қана қоймай Парламенттің заң шығарушы билік ретінде басқа билік тармақтарымен байланысқа түсуін жеңілдетеді.
Бір палаталы Парламент халыққа жақын болып, халықтың атынан сөз сөйлей алатын билік тармағына айнала алар еді.
- Депутаттар санын азайту, президент пен ассамблея тарапынан сайланатын депуттардың шегін қысқартуды биліктің өзі айтқандай реформа деп атауға бола ма?
Және бұл парламенттің рөлін расында күшейте ме?
- Жаңа жоба бойынша Сенаттың 10 депутатын Президент тағайындайды олардың бесеуін Қазақстан халқы Ассамблеясы ұсынады, ал, Мәжілісте 98 депутат болады.
Шындығын айтқанда депуттар санын азайту олардың өкілеттіктерін арттырмайды.
Яғни, барлығы бұрынғыша жалғаса береді.
Сенат ендігі жерде заңдарды мақұлдайды, бірақ, шын мәнінде сол сүзгі қызметін атқарады.
- 1995 жылы жаңа Конституция қабылданарда бізге "күшті мемлекет" болып алғанша "күшті президенттік билік" керек деген пікірлер айтылыпты.
Қазір Тоқаев суперпрезиденттік басқарудан бас тартамыз деп жатыр.
Оның бастамаларын косметикалық өзгерістер ғана, әйтпесе, бұл президенттің өкілеттілігін азайтпайды, керісінше, қазіргі президенттің позициясын бекемдей түседі деген пікірлер айтылып жатыр.
- Кезінде 1995 жылғы Конституцияны қабылдағанда үлкен пікірталастар болды.
Сол пікірталастардың стенограммасын Орталық мұрағаттан көріп, танысуға болады.
Ол кезде күшті президенттік билік қажет болғанын жоққа шығара алмаймыз.
Дегенмен, қазіргі енгізіліп жатқан өзгертулер мен толықтарулар "супер президенттік" басқару нысанын өзгертеді деп айта алмаймын.
Ол үшін 40 баптың 3-тармағына өзгерту енгізу қажет болатын.
Оған сәйкес, Республика Президенті мемлекеттік биліктің барлық тармағының келісіп жұмыс істеуін және өкімет органдарының халық алдындағы жауапкершілігін қамтамасыз етеді.
Яғни, біз сол баяғыша үш билік тармағының үстінен қарайтын Президентпен қаламыз.
Сонымен қатар, 44-баптың мазмұны айтарлықтай өзгеріске ұшыраған жоқ.
Ал, облыс, республикалық маңызы бар қалалар, астана әкімдері мәслихаттардың келісімімен тағайындалады және Президент оларды өз ұйғарымымен қызметінен босата алады.
47 баптың 2-тармағы да өзгеріссіз қалады, яғни, Республика Президенті өзінің міндеттерін атқару кезіндегі іс-әрекеті үшін тек қана мемлекетке опасыздық жасаған жағдайда жауап береді.
Жер дауы бітпейді.
- 2016 жылы ауылшаруашылық жерлерін сатуға мораторий жариялады.
2021 жылы маратиорийді тағы бес жылға созды.
Енді "Жер мен оның астындағы қазба байлық халыққа тиесілі, бірақ халық меншігін мемлекет басқарады" деп жатыр.
Бұл өзгеріс жер дауын асқындыра ма, нүкте қоя ма?
- Негізі өз басым бұл өзгерістерге сенбеймін.
Себебі, біздегі үлкен жер телімдерін аз ғана адам иеленіп отыр.
Олардың басты мүддесі қандай жолмен болса да жерді саудаға шығару.
Жалпы, Конституцияда Жер мен оның астындағы қазба байлық халыққа тиесілі екендігін, жердің жеке меншікке берілмейтінін, тек 49 жылға Қазақстан азаматтарына жалға берілетіндігін, жер және оның қазба байлықтарын пайдалану талаптарының сақталуын мемлекет қатаң қадағалайтындығын бекітпейінше жер дауы бітпейді.
Яғни, мемлекет жер мен оның қазба байлықтарын пайдалану заңдылығын қамтамасыз етуші ролін атқаруы тиіс.
Жерді тек жалға беру керек және оны пайдаланушылар мемлекеттің қатаң бақылауында болуы тиіс.
- Ал, Конституциялық сотты қайтаруға байланысты өзгерістерден не күтуге болады?
- Біздің Конституциялық Кеңес 4 қазан 1958 жылы бесінші республика қабылдаған Франция Конституциясында көзделген Конституциялық Кеңеске негізделіп құрылған орган.
Көпшілік демократиялық мемлекеттерде Конституцияға байланысты мәселелерді, әртүрлі орын алған жағдайларға байланысты түсіндіру жұмыстарын Конституциялық Сот атқаратындығын ескерсек, Конституцияның 72 бабы бойынша бекітілген Конституциялық Кеңестің атқаратын қызметін Қазақстан Республикасының Жоғарғы Сотының құрамында "Конституциялық Алқа" құрып, соған беру арқылы еліміздегі сот билігінің де мәртебесін арттыруға болар еді.
Бұл Жоғарғы Соттың Конституцияға байланысты туындаған барлық мәселелерді қарауға өкілеттігін арттырса, екінші жағынан қосымша жоғарғы конституциялық орган құрудың қажет еместігін көрсетеді.
Қолданыстағы Француз Конституциясының 9 тарауы Жоғарғы Сот Палатасы деп аталып, онда Президент пен үкімет мүшелерінің қылмыстық жауапкершілікке тартылу негіздері айқын көрсетілген.
Менің пікірімше, Француз Конституциясына негіздеп Президент пен үкімет мүшелерінің, саяси мемлекеттік қызметкерлердің өздері қызмет ету барысындағы және қызметінен кеткеннен соң айқындалған қылмыстары үшін жауапкершілікке тартылуын Конституциямен бекітіп, оны қарауды Жоғарғы Соттың құрамында құрылған Конституциялық Алқаға беру арқылы еліміздегі қордаланған көптеген мәселенің шешімін табуға болар еді.
Ал, өзгерістерге келетін болсақ, аса маңызды ешнәрсе көріп тұрған жоқпын.
Сол бұрынғыша Конституциялық Сот Төрағасын Сенаттың келісімімен Президент тағайындайды.
Экс-Президенттерге арнайы зейнетақы да жетеді
- Назарбаевқа "мемлекет құрушы" статусын беру туралы айтылып жүр.
Бұл елдің көңіл-күйімен ойнау ма әлде Тоқаев аппаратының бұрынғы президентке деген "құрметін" білдіре ме?
- Ұсынылып жатқан өзгертулер бойынша 46 баптың тек 4-тармағы алынып тасталады.
Ал, 3-тармақ сол күйінде қалдырылған.
Оның себебі, бұдан кейінгі Президенттердің де болашақта өзін, отбасын қамтамасыз ету, оларға қызмет көрсету және қорғау мемлекет есебінен жүргізілмек.
Бұл соны қамтамасыз ету үшін барып отырған қадам.
Дегенмен, 3-тармақты да алып тастаған жөн болар еді.
Экс-Президенттер қызметінен кеткен соң тек арнайы зейнетақымен қамтылса жеткілікті.
Олардың отбасы мүшелерінің мемлекетпен қамтылуы, қорғалуы артық нәрсе.
91 баптың 2-тармағына өзгерістер енгізіліп одан "тәуелсіз Қазақстанның Негізін салушы, Қазақстан Республикасының Тұңғыш Президенті – Елбасы іргесін қалаған Республика қызметінің түбегейлі принциптері және Қазақстан Республикасының Тұңғыш Президенті – Елбасының мәртебесі өзгермейді", деген сөздер алынып тасталады.
Ал, өзгерістер мәтінінен Н.Назарбаевқа "мемлекет құрушы" статусын беру туралы бастаманы көрмедім, яғни, бұл мәселе қарастырылмаған.
Дегенмен, Конституцияның 2 бабының 3 және 3-1 тармақтарына өзгеріс енгізу қарастырылмаған.
Сәйкесінше, ел астанасы Нұр-Сұлтан болып қала бермек.
- Қазақстан Республикасы мен Қазақ Республикасы атауының қандай да бір дәрежелік, деңгейлік айырмашылығы бар ма?
Әлде бұл да популизм немесе қоғамның назарын аудару үшін жасалып отырған қадам ба?
- Шындығын айтқанда, атауда тұрған дәнеңе жоқ Қазақстан ба, Қазақстан Республикасы ма, жоқ әлде Қазақ Республикасы ма, парқы жоқ.
Тек ағылшынша атауды Kazakhstan емес Qazaqstan деп қолданысқа енгізу жеткілікті болар еді.
Себебі, кезінде орыс тілды шенеуніктер өздерінің тілінде Казахстан деген атауды Kazakhstan деп ағылшынша аударып, қолданысқа енгізіп жіберген болатын.
Мәселе мазмұнында.
Билік тетіктерінде космополиттер мен ұлтсыздар емес нағыз ұлтшылдар отырса ел дамиды, жақсылыққа қол жеткізіледі.
Ел халқының басым бөлігі қазақ ұлты болғандықтан ендігі жерде мемлекеттік саясат сол қазақ халқының мүддесіне сәйкестендіріліп жасалуы тиіс.
Мемлекеттік саяси қызметшілер қазақ тілін толық меңгерген адамдар болуы қажет, бұрынғыша халықты алдап, қазақша мәтінді әрең оқитын "ерке балалар мен қыздарды" биік лауазымға тағайындау тоқтатылуы тиіс.
Мемлекеттік биліктің өзі заңдарды белшесінен басып, заңға қайшы шешімдер қабылдайтын елде ешқашан даму болмайды!
- 1995 жылғы Конституцияны АҚШ-тың конституциялық сарапшыларына оқытыпты деген әңгіме бар.
Тоқаев билігі Конституцияның "өзгертулер мен толықтыруларға" ұшыраған нұсқасын халықаралық ұйымдарға немесе халықаралық деңгейдегі конституциялық сарапшыларға ұсына ма?
Және олардың пікірін жариялап, ашық талқыға салуы мүмкін бе?
- Конституцияға енгізілетін өзгерістер мәтіні ашық қолданыста, сондықтан, кез-келген адам онымен таныса алады.
Ал, ол өзгерістер бойынша шет елдік тұрмақ отандық сарапшылардан сын-пікір жинақтап, солардың негізінде Заңды қабылдау тетігі қарастырылмаған.
Тек Заң жобасы талқыға ұсынылды және ол бір ай ішінде референдумда қабылданады.
Мұндай шекті уақыт мөлшерінде ұсынылған Заң жобасына өзгерістер енгізіліп, ұсынылған пікірлер ескеріледі деу – күлкілі нәрсе.
- Сұхбатыңызға рахмет!
Сұхбаттасқан Алмас НҮСІП.
РЕФЕРЕНДУМДА БАЙҚАУШЫЛАРДЫҢ РӨЛІ ЗОР.
"Партиялық емес байқау орталығы" републикалық қоғамдық бірлестігінің Түркістан облыстық филиалының төрағасы Бақытжан ӘШІРБАЕВ Мақтааралға арнайы келіп семинар өткізді.
Аудандағы барлық сайлау учаскесінің төрағаларымен байқаушылардың басын қосып сайлаудың әділ өтуін және құқықбұзушылықтың орын алуына жол бермеу жайылы ақпараттандырды.
Референдум учаскелерінде референдум процестерінің барысына байқау жүргізудің тәртібін түсіндіру бойынша өткен семинар барысында ең алдымен әдістемелік бейнеролик көрсетілді.
Қоғамдық комиссия барлық қоғамдық ұйымдармен және азаматтармен әріптестік қатынас орнатып, жалпы саяси науқанның әділ және халықаралық стандарттарға сай өткізілуін ақпараттандыруда.
Аудан бойынша 56 дауыс беру учаскесі бар.
Оның екеуі жабық.
Референдумның әділ өтуін қадағалайтын 113 бақылаушы бар.
Бүгінгі семинарға қатысқан бақылаушыларға құқықтары мен міндеттері түсіндірілді.
Рефрендум кезінде болуы мүмкін түрлі жағдайлар талқыланып,  қатысушылардың сұрақтарына жауаптар берілді.
Байқаушыларға қойылатын басты талаптардың бірі – "Сайлау туралы" Заңды жақсы білу.
5 маусымда өтетін референдумда олардың рөлі маңызды.
Сондықтан байқаушылардың білімін шыңдайтын тренингтер әліде жалғаса бермек.
Қазақстандықтардың 75,9%-ы Конституцияға енгізілетін өзгертулер мен толықтыруларды қолдауға дайын
Referendum: Halyq üni зерттеуінің қорытындысы шықты.
Зерттеуді AMANAT партиясы жанындағы Қоғамдық саясат институты "Әлеумет" жобасы аясында жүргізді, деп хабарлайды Almaty-akshamy.
kz ҚазАқпаратқа сілтеме жасап.
Онда қазақстандықтардың 67,9%-ы конституциялық реформа елдің дамуына оң әсер етеді деп есептейтіні айтылған.
Яғни, азаматтардың көпшілігі қолданыстағы Конституцияны өзгерту бойынша референдум өткізуге оң көзқарас танытып отыр.
Атап айтқанда, қазақстандықтар мыналарды қолдайды:
• азаматтардың құқықтарын қорғау тетіктерін күшейту – 80,1%
• халықтың елді басқару ісіне араласуын кеңейту – 76,8%,
• суперпрезиденттік модельден президенттік республикаға түпкілікті көшу – 73,5%,
• билік тармақтары арасындағы өкілеттіктерді қайта бөлу – 72,3%,
• Парламенттің рөлін күшейту және мәртебесін арттыру – 64,4%.
Қазақстандықтардың 67,9%-ы Конституцияға өзгерістер мен толықтырулар енгізу бойынша референдум өткізу елдің дамуына оң әсер етеді деп санайды.
"5 маусымда сайлау учаскелеріне азаматтардың үштен екісі келмек", - деп атап өтті партия хатшысы Дәулет Кәрібек.
Қоғамдық саясат институтының директоры Мәдина Нұрғалиеваның айтуынша, халықтың өзгерістерге деген сұранысы тұрақты түрде туындап отыр.
Соңғы әлеуметтік зерттеулердің нәтижесі қазіргі қоғамдық-саяси үдерістердің оң бағаланатынын көрсетеді.
Азаматтардың 87,5%-ы белгілі бір дәрежеде ел өміріндегі өзгерістерді қалайды.
Сұралғандардың 55,4%-ы белсенді азаматтық ұстанымға ие.
"Зерттеуге еліміздің барлық өңірінен 1700-ден астам респондент қатысты", - деді Мәдина Нұрғалиева.
Айта кетейік, жүйелі әлеуметтануды қалыптастыру мақсатында "Әлеумет" жобасы аясында тұрақты негізде зерттеулер жүргізіледі.
Ал олардың нәтижелері институттың @SocioExpert telegram арнасында жарияланады.
Елдік пен теңдікті қамтамасыз ету үшін референдумға қатысайық!
Автор: Қалыйма Жантөреева, "AMANAT" партиясы Түркістан облыстық филиалы жанынан құрылған штаб төрағасының орынбасары.
Қазақстан Конституциясының 3-бабында "Мемлекеттік биліктің бірден-бір бастауы – халық" деп атап көрсетілген.
Алайда, соңғы жылдары еліміздің саяси жүйесінде бірқатар олқылықтар бар екені айқын байқалды.
Сондықтан Мемлекет басшысы Қасым-Жомарт Тоқаев халық үніне құлақ асып, түйткілді мәселелерді шешуге, әлеуметтік-экономикалық салаларда ғана емес, саяси өмірге де тың көзқарастар қажет екенін сезді.
Осылайша елімізде саяси реформалар пакеті әзірленген еді.
Ал, саяси реформалар Конституцияға өзгерістер мен толықтырулар енгізбестен жүзеге аса қоймасы да анық болатын.
Мемлекет басшысы Қасым-Жомарт Тоқаевтың "Жаңа Қазақстан: жаңару мен жаңғыру жолы" Жолдауына талдау жасағанымда ең көп кездесетін сөздер мыналар екенін байқадым – "Мемлекет" 67 рет, "Қоғам" 55 рет, "Еліміз" 45 рет, "Заң" 44 рет, "Сайлау" 40 рет, "Қазақстан", "Адам", "Саяси" сөздері 39 реттен, "Жүйе" 35 рет қайталанады.
Бұл – негізгі нысананы анықтайтын құлыпашар сөздер.
Мемлекет басшысының айтқысы келгені мемлекет пен қоғамның арасындағы байланысты жақсарту, қоғамның үнін билікке жеткізіп, елімізде заңның үстемдігін қамтамасыз ету арқылы сайлау жүйесіне өзгеріс енгізу.
Демек, Қазақстанда саяси жүйе де жаңғыратын болады деген тұжырымды жеткізгені.
1995 жылғы Ата Заңымыз бүкілхалықтық референдум арқылы дүниеге келсе, содан бері уақыт талабына сәйкес, оның 64 бабына қатысты 1998, 2007, 2011, 2017, 2019 жылдарда бес рет өзгертулер мен толықтырулар енгізіліпті.
Қолданыстағы Конституциямыздың 33 бабына өзгеріс енгізілуі туралы мәселе өте ауқымды екенін ескере отырып, Мемлекет басшысы республикалық референдум туралы заңның 18 бабына сәйкес, референдум тағайындау туралы Жарлыққа қол қойды.
Республикалық референдум туралы заң IV тараудан, 37 баптан тұрады.
Конституциялық реформалар стратегиялық болғандықтан халықтың қолдауы аса қажет.
Референдум дауыс берудің ең демократиялық түрі әрі тікелей халықтың еркін білдіреді, ел пікірімен санасудың ең жоғары сатысы.
Референдум арқылы ұсынылып отырған Конституциямыздың нұсқасында ешқандай бір тармақ не бапта Президенттің өкілеттігіне артықшылық көрсетілмеген, қайта суперпрезиденттік басқарудан біртіндеп арылып, ықпалды Парламент мәртебесін көтеру, және Президенттің жақын туыстарына саяси лауазым иеленуге тыйым салу жөніндегі әділдік сипат бар.
Сайлау жүйесінде аралас жүйенің ұсынылуы ел арасында қызығушылық тудыруда.
Ұсынылып отырған нұсқада VI бөлімнің тақырыбында "Кеңес" сөзі "Сот" сөзімен ауыстырылған.
Ал, VII бөлімде Конституциялық сот құрылымы туралы толықтыру бар.
Конституциялық сотқа жүгіну құқына Бас прокурор және Адам құқығы жөніндегі уәкіл ие болады.
Сондай-ақ 83 бапта Адам құқығы жөніндегі уәкілдің мәртебесі конституциялық заңмен айқындалады.
Жұртшылықты қызықтыратын бір мәселе – Жер мәселесі.
Қолданыстағы Конституцияның 6-бабы 3-тармағында "жер мен оның қойнауы, су көздері, өсімдіктер мен жануарлар дүниесі, басқа табиғи ресурстар мемлекет меншігінде" болса, ұсынылатын нұсқада "жер мен оның қойнауы, су көздері, өсімдіктер мен жануарлар дүниесі, басқа табиғи ресурстар халыққа тиесілі".
Мемлекет халық атынан меншік иелігін жүргізуге құқылы.
"Жер, сондай-ақ, заңда белгіленген негіздерде, шарттар мен шектерде жекеменшікте де болуы мүмкін" деп көрсетілген.
Мемлекет басшысы өзі ой елегінен өткізген, елдің пікірін тірек етіп, қарқынды дамуымызға арналған барлық саланы қамтитын саяси өзгерістерге тола Ата Заңымыздың жаңа нұсқасын референдум арқылы қабылдауға ұсынғаны тиімді шешім болды.
Құрметті қазақстандықтар!
Елдің бірлігі үшін, тыныш тірлігі үшін әрбіріміздің үніміз қажет.
Үн қата отырып, тәуелсіз еліміздің нығаюына, өркендеуіне өз үлесімізді қосайық.
Ашықтықтың, демократияның, саяси теңдікке жетудің үлгісін көрсетейік.
Сіздің де, менің де, бәріміздің де бір-бір түйір дауысымыз аса маңызды.
Дауысымызды берейік.
Осылайша Жаңа Қазақстанның жаңа кірпішін бірге қалайық!
AMANAT партиясы медицина қызметкерлеріне референдумның маңыздылығын түсіндірді.
Бүгін елордада AMANAT партиясы республикалық штабының мүшелері 5 маусымда өтетін референдумның маңыздылығын түсіндіру мақсатында "Салауатты Астана" отбасылық денсаулық орталығының медицина қызметкерлерімен кездесті.
Жиын барысында AMANAT партиясының хатшысы Ринат Кертаев алдымен ақ халатты абзал жандардың еліне, халқына ерен еңбегін атап, мемлекеттегі ауқымды өзгерістерге атсалысудан шет қалмас үшін түсіндіру жұмыстарын жүргізу мақсатында арнайы келгенін айтты.
Денсаулық сақтау саласы еліміздегі стратегиялық маңызы бар бағыттардың бірі.
Халқымыздың амандығы, денсаулығының мықтылығы, адам капиталының негізін медицина саласында тұр.
Дәрігерлердің қажырлы еңбегі мен жанкештілігін пандемияның өршіп тұрған кезінде бәріміз байқадық.
Қоғамда ең көп талқыланып жатқан бастамалардың бірі – Конституцияға "жер мен оның қойнауы халық меншігінде" деген өзгерту енгізу.
Бұл өзгерістің саяси маңызы зор.
Ол елдегі барлық азаматтардың өміріне тікелей әсер етеді.
Жер мен жер қойнауына қатысты конституциялық нормалар қазақстандықтардың мүдделерін ескере отырып, барынша нақты тұжырымдалған, – деді Ринат Думанұлы.
Кездесу барысында жер мәселесі ғана емес, әкімдерді сайлау және парламенттің мәртебесі туралы да сөз қозғалды.
Тағы бір маңызды мәселе - әкімдерді баламалы негізде тағайындау.
Енді Мемлекет басшысы мәслихат депутаттарының қарауына баламалы негізде әкім лауазымына кемінде екі кандидатты ұсынады.
Жергілікті депутаттардың көп дауысын жинаған кандидат келісімін алады.
Осыдан кейін ғана Мемлекет басшысы оны әкім лауазымына тағайындайды.
Яғни, іс жүзінде әкімді депутаттар сайлайтын болады.
Демек, атқарушы билік вертикалі өзгеріске түсіп, билік тармақтары арасындағы тепе-теңдік қамтамасыз етіледі.
Бұл өз кезегінде әлеуметтік-экономикалық өмірге, қабылданатын шешімдер мен басқару институттарының сапасына тікелей әсер етеді, – деді ол.
Жиынға сонымен қатар Қазақстан Республикасы Парламенті Мәжілісінің депутаты Павловец Лариса Павловна мен мәслихат депутаты, "АМАNАТ" партиясы жанындағы ұлт денсаулығы жөніндегі облыстық қоғамдық кеңестің төрағасы, ҚР Денсаулық сақтау министрлігі "Отан соғысы мүгедектеріне арналған орталық клиникалық госпиталі" ШЖҚ РМК директоры Динара Оразалина қатысып, медицина қызметкерлеріне референдумның мән-жайын түсіндіріп, дауыс беруге шақырды.
Дәрігерлер өз тарапынан 5 маусым күні өтетін референдумға қатысып, конституциялық реформаны қолдайтынын жеткізді.
Бұқара мәселесі – назарда.
Қарағанды облыстық мәслихатының хатшысы, "AMANAT" партиясынан депутаты Серік Өтешов, сондай-ақ, депутаттар Қадиша Оспанова мен Мұрат Әбілов өңірлерге жұмыс сапарлары аясында Абай ауданына барды.
Депутаттар жұмыс сапарын Агрогородок ауылындағы модельдік кітапхана мен клуб үйінен бастады.
2018 жылы Агрогородок ауылының ауылдық модельді кітапханасында коворкинг-орталық ашылды.
Оның негізінде халықтың барлық топтарына арналған оқу, іскерлік кездесулерге арналған орын бар.
Балалардың танымдық-шығармашылық дамуына арналған балалар орталығы да жұмыс істейді.
"Армандастар" бағдарламасы аясында кітапханада "Арман" әдеби клубы, жас экологтар және "IT ѕрас" компьютерлік сауаттылық үйірмесі жұмыс істейді.
2021 жылдан бастап "Парасат жолы орталығы" жобасы шеңберінде сыбайлас жемқорлыққа қарсы мәдениетті қалыптастыру және азаматтар арасында парасаттылық пен адалдық қағидаттарын нығайту бойынша ақпараттық жұмыс жүргізілуде.
Агрогородок ауылдық клубында 5 шығармашылық ұжым және 7 клубтық құрылым бар.
Олардың қатысушылары — жергілікті тұрғындар.
Бос уақыттарында мұнда түрлі шаралар, концерттер өткізеді.
Биыл клубқа аманауи құрал-жабдық сатып алынды.
Бұдан соң облыстық мәслихат депутаттарының жұмыс сапары Абай қаласында жалғасты.
Депутаттар орталық аудандық кітапханаға барып, ұжымның жұмысымен және кітап қорымен танысты.
Мекеме директоры Наталья Филипенконың айтуынша, бүгінде орталық кітапхана бейімделген ғимаратта болғандықтан, өз функцияларын толық орындай алмайды.
Алайда, оған қарамастан, мұнда әртүрлі инновациялық жобалар жүзеге асырылуда.
"Қаламгер: әдеби өлкетану", "Book day", "Мейірімділік" әлеуметтік-шығармашылық бастамасы қолға алынған.
Наталья Филипенко көрме залы бар жаңа орталық аудандық кітапхананың жобасы бар екенін атап өтті.
Қазіргі кезде құрылыс үшін жер телімін рәсімдеу бойынша жұмыстар жүргізілді.
Ауданда барлығы 15 мәдениет үйі мен ауылдық клубтар, мәдениет және демалыс саябағы, "Юбилейный" концерт залы және 17 кітапхана бар.
Қарағанды облыстық мәслихатының хатшысы Серік Өтешов атап өткендей, ауылдық кітапханаларды тарту орталықтарына, уақыт талаптарына жауап беретін жетекші ақпараттық-ағартушылық мәдени орталықтарға айналдыру маңызды, материалдық-техникалық базаны нығайту, өзекті және қызықты әдебиеттер түсу, кадрлық қамтамасыз ету, электрондық қызметтер спектрін кеңейту, заманауи ыңғайлы жиһазы бар жайлы оқырман аймақтарын құру сияқты мәселелерді шешу қажет.
Абай ауданына жұмыс сапарының қорытындысы бойынша ауылдық кітапханалар мен клубтарды дамыту жөніндегі шаралар кешені әзірленеді.
Барлық мәселелер жергілікті атқарушы органдармен бірге жүйелендіріліп, пысықталады.
Депутаттар Абай қаласындағы Мәдениет сарайында орналасқан этномәдени орталықтарға барды.
Барлық бірлестіктер ауданның қоғамдық өміріне белсенді қатысады.
"AMANAT" партиясы филиалының ғимаратында аудан жұртшылығымен кездесу өтті.
Серік Өтешов тек жергілікті атқарушы органдармен, ауданның қоғамдық кеңесімен, сайлаушылармен бірлескен жұмыс сайлау алдындағы барлық міндеттерді орындауға мүмкіндік беретінін және өңірдің дамуына септігін тигізетінін атап өтті.
Кездесудің басты мәселелерінің бірі — конституциялық түзетулер бойынша алдағы референдумды талқылау болды.
Серік Өтешов өз сөзінде депутаттар мен аудандық Қоғамдық кеңес мүшелерін халық арасында түсіндіру жұмыстарына белсенді қатысуға шақырды.
Сонымен қатар, облыстық мәслихаттың хатшысы "AMANAT" партиясының филиалында азаматтарды жеке қабылдады.
Қоғамдық кеңес мүшесі Юлия Башкированың тек қалаға ғана емес, іргелес кенттерге де қызмет көрсететін №18 маршруттың жұмысына қатысты өтініші қаралды.
Тұрғынды оны әлеуметтік маңызы бар маршруттар тізіміне енгізу мәселесі қызықтырды.
Өтініш бойынша тиісті түсініктемелер берілді.
Кездесу соңында еңбек ұжымдарымен кездесулерді және азаматтарды жеке қабылдауды облыстың басқа да ауылдық өңірлерінде жалғастыру жоспарланғаны атап өтілді.
Референдум: әділетті Қазақстанға бетбұрыс
Автор: Салтанат ІЛИЯШ.
Референдум қарсаңында Қарағанды облысына жұмыс сапарымен Мәжіліс Төрағасы Ерлан ҚОШАНОВ келді.
Төраға сапар барысында саяси партия өкілдері және белсенділермен, Қазақстан халқы Ассамблеясының мүшелерімен, педагогика және спорт қауымдастығы өкілдерімен, кәсіпкерлер және мәдениет қызметкерлерімен кездесті.
Өзгерістер табалдырығында тұрған еліміздегі реформалардың маңыздылығын түсіндірді.
Оның айтуынша, Мемлекет басшысы ұсынып отырған конституциялық реформалардың барлық салаға қатысы бар.
Кездесуді ашқан аймақ басшысы Жеңіс Қасымбек "Бізді Жаңа Қазақстанның құрылысына бастама болатын күрделі конституциялық реформалар күтуде. Біз мықты азаматтық қоғамы бар тиімді мемлекеттің жаңартылған моделін құру қарсаңында тұрмыз. Бұл өзгерістер әрбір қазақстандықтарға, оның ішінде біздің өңірдің әр тұрғынына қатысты" – деп атап өтті.
АMANAT партиясының Төрағасы Ерлан Қошанов әлемдегі жағдайға қарамастан, Қарағанды облысында оң өзгерістер бар екеніне тоқталды.
Аймақ экономикасы бүгінде жақсы көрсеткіштерге қол жеткізуде.
Жаңа инвестициялар тартылды, нәтижесінде жаңа кәсіпорындар, әлеуметтік нысандар ашылды.
Кездесуден бұрын бірқатар нысандарды аралап, көз жеткізген Ерлан Жақанұлы "Облыста әлеуметтік нысандармен қатар, кәсіпкерлік жолға қойылған әрі қарқынды дамуда. Қарағанды өңірінің республикада орны ерекше. Аймақ экономикасы ел дамуына әсері орасан. Облыстың тыныс-тіршілігі Мемлекет басшысының ерекше бақылауында", – деді.
Ерлан ҚОШАНОВ, Мәжіліс Төрағасы:
Таяуда Президент Жарлығымен Ұлытау облысы қайта құрылды.
Өздеріңізге белгілі, қазіргі Қарағанды – алып аймақ.
Бір орталықтан мұндай өңірді басқарудың тиімсіз тұстары баршылық.
Шалғай елді мекендерден облыс орталығына жету қолайсыздық тудыратын.
Сондықтан, бұл халық үніне құлақ асқан әділ әрі тиімді шешім деп есептеймін.
Дегенмен, Қарағанды облысы – еліміздегі ең ірі аймақтың бірі болып қала береді.
Жиында Мәжіліс Төрағасы сондай-ақ, еліміздің саяси өміріндегі өзгерістерді айта келе, қазіргі әлемдегі күрделі үдерістерге бейімделіп, түрлі сынақтарға дайын болуы керектігін атап өтті.
Қазір жаһан жұрты күрделі кезеңді бастан кешуде.
Бүгінгі таңда біздің мемлекетімізде де ауқымды өзгерістер болып жатыр.
Президент реформалары осы сын-қатерлерге берілген нақты жауап деп айтуға болады.
Біз жаңа, әрі әділетті Қазақстан құруға бет бұрдық, – деді Палата Спикері.
Қазіргі таңда Мәжіліс депутаттары мен AMANAT партиясының мүшелері өңірлерде халықпен кездесуде.
Бүгінгі таңда Президенттің сенімді тірегіне айналған AMANAT партиясында да бірқатар өзгерістер болды.
Саяси күштерге тең мүмкіндік беру мақсатында Қасым-Жомарт Тоқаев Партия төрағасы өкілеттігін тоқтатқан.
Бұл өз кезегінде партияға зор жауапкершілік жүктейді.
"AMANAT партиясы еліміздегі негізгі саяси күш болып қала береді және нақты істермен айналысады" дейді Ерлан Жақанұлы.
Жұртшылық Мемлекет басшысының бастамаларын жылы қабылдап, қолдауда.
Ел болашағын айқындайтын осындай ауқымды реформалардың тағдырын халықтың өзі шешуі тиіс.
Осы мақсатта Мемлекет басшысы референдум жариялады, – деді Палата Спикері.
Сонымен қатар, Ерлан Қошанов жасанды монополияларды түбегейлі жойып, азаматтарға тең мүмкіндік беру үшін мемлекет тарапынан үлкен шаруа атқарылып жатқанына назар аударды.
Елімізде ашық саясаттың жаңа кезеңі басталмақ.
Енді барлық саяси күштер сайлаушылардың нақты сұранысына басымдық береді.
Сонымен бірге референдум мемлекеттің жаңа мақсаттарын жүзеге асыру болып саналады.
Халық еліміздің сайлау жүйесіне сенуі керек.
Бұл – билік легитимдігінің негізі.
Сайлау саяси өміріміздегі қалыпты жағдайда айналуға тиіс, – деді Мәжіліс Төрағасы.
Палата Спикері реформалардың басты мақсаты азаматтардың конституциялық құқықтарын қорғауды негізге алатын әділетті қоғам құру екенін атап өтті.
Тұрғындардың көпшілігінің мемлекеттік орган шығарған нормативтік актілерге көңілі толмайды.
Сол себепті, түрлі инстанцияларға шағымдануда.
Олар өздерінің конституциялық құқықтары бұзылып жатыр деп есептейді.
Референдумнан кейін Конституциялық сот құрылады.
Әр азамат осы органға немесе Адам құқықтары жөніндегі уәкілге шағымдана алады.
Омбудсменге конституциялық мәртебе беріледі.
Енді олар өз конституциялық құқығын қорғау үшін елордаға келмей-ақ, өңірлердегі уәкілдердің қызметіне жүгіне алады.
Кеңселер барлық облыста ашылады, – деді Ерлан Қошанов.
Одан әрі Мәжіліс Спикері саяси жүйені кешенді жаңғыртуға тоқталды.
мәселелеріне назар аударды.
Онда Парламенттің рөлін айтарлықтай күшейтуге ден қойылады.
Ерлан Қошанов бүгінде Парламент кез-келген ауданның бюджетін тексере алмайтынын, Парламент депутаттарында мұндай өкілеттік жоқ екенін айтты.
Мәжіліс Төрағасы өңірлерге республикадан қыруар қаржы бөлінетінін айтады.
Ал ел бюджетін бекітетін орган оның қалай жұмсалатынын білуі қажет.
Енді Есеп комитеті мен барлық тексеру комиссиялары Аудиторлық палатаға біріктіріліп, жылына екі рет Мәжіліс депутаттары алдында жария түрде есеп береді.
Бұл – Мәжіліске бақылауды күшейтуге мүмкіндік.
Осылайша республикалық, облыстық және жергілікті бюджеттер бақыланады, – деді Палата Спикері.
Сөз соңында Ерлан Қошанов облыс жұртшылығын республикалық референдумға белсенді қатысып, тарихи таңдау жасауға шақырды.
"Біз арманы көп елміз. Ол арманымыз – өркендеген елде, әділетте мемлекетте өмір сүру. Бүгінгі референдум – сол жолдағы үлкен қадам" дейді ол.
Өз кезегінде кездесуге келгендер де елдегі өзгерістерге қатысты пікірлерін білдірді.
Мемлекет басшысы еліміз үшін саяси мәні зор шешім қабылдады.
Президенттің бұл ұсынысы елдегі саяси реформаларды іске асыруға жол ашады.
Сондықтан, Құрма ауылдық округі референдумға белсенді қатысуға дайын әрі Мемлекет басшысының бастамасын толық қолдайды, – дейді Абай ауданы, Құрма селолық округінің әкімі Айжан Қыдырбаева.
Ал, Қарағанды техникалық университетінің әлеуметтік-құқықтық даму орталығының жетекшісі, докторант Рустам Бузяков болса, саяси өмірден үлкен өзгерістерді күтетінін айтады.
Президентіміздің техникалық кадрларды даярлау сапасын арттыру бойынша қолдау шараларын маңызды деп есептейміз.
Осы бағытта университетіміз үлкен әлеуетке ие.
Жас ғалым ретінде мен заманауи және жаһандық әлемде дағдылар мен біліктілікке ие болу қажеттігін білемін.
Президентіміз Жаңа Қазақстанды құруда.
Ал, жастар еліміздің саяси өміріне белсенді атсалысуға дайын, – дейді ол.
Кездесуден кейін "AMANAT" партиясының төрағасы облыс тұрғындарын жеке қабылдады.
Сонымен қатар, сапар кезінде Палата Спикері Теміртау қаласының тұрғындарымен кездесіп, 20 мың емделушіге арналған емхана жұмысымен танысты.
Ерлан Қошанов ем қабылдайтын кабинеттерді аралап, дәрігерлермен әңгімелесті.
Одан кейін спорт дене шынықтыру-сауықтыру кешеніне барды.
Кездесу барысында Теміртау қаласының белсендісі Олег Гусев Қазақстан әлемдегі қиындықтарға қарамастан, көпұлтты қоғамда бейбітшілік пен келісімді сақтап, барша қиындықтарға төтеп бере алатындығын айтты.
Ең бастысы – ішкі саяси тұрақтылықты сақтау.
Президентіміз өте жауапты және жылдам шешім қабылдайды.
Оған бірнеше рет куә болдық.
Ішкі саяси тұрақтылық пен ел бірлігін сақтауға бағытталған саясатын қолдаймыз, – деді ол.
Сондай-ақ, Мәжіліс Төрағасы Ерлан Қошанов "Ленин" атындағы шахта кеншілерімен кездесті.
Өңірдегі ірі көмір шығаратын заманауи шахта қызметімен танысқаннан кейін, 770 метр тереңдіктегі шахтаға түсіп, кеншілермен референдум туралы әңгімелесті.
Өз кезегінде кеншілер Мемлекет басшысының саясатын қолдайтындарын, 5 маусымда өтетін референдумға қатысатындарын жеткізді.
Референдум кезінде онлайн дауыс беру қарастырылмаған
Бірақ бұл мәселе бойынша ҚР Цифрлық даму, инновациялар және аэроғарыш өнеркәсібі министрлігі алдағы уақытта Орталық сайлау комиссиясына ұсыныс жасамақ, деп хабарлайды ҚазАқпарат тілшісі.
Референдум 2-3 жыл бұрын жоспарланған жоқ.
Референдумды цифрлық түрде өткізу үшін технология жалпы дайын.
Нақтыласам, жарты немесе 1 жыл уақыт берсе, дайындауға болады.
Бірақ заңдылығын, ақпараттың қауіпсіздігін де ескеруіміз керек.
Дауыс беру қалай өтті?
"Базада өзі отыр ма, басқа біреу дауыс берді ме?" деген сұрақтар туындайды.
"Келешекте қолға алу үшін Орталық сайлау комиссиясына біз ұсыныс жасаймыз, бірге талқылаймыз", – деді Цифрлық даму, инновациялар және аэроғарыш өнеркәсібі министрі Бағдат Мусин ақтөбеліктермен кездесуінде.
Айта кетейік, Қазақстанда келісім базасы жасалды.
Енді соның арқасында Халыққа қызмет көрсету орталықтары мен банктердің операторларына клиенттің жеке деректері смс-код арқылы растау жіберілгеннен кейін ғана қолжетімді болады.
Заңға өзгерістер енгізілгеннен кейін микроқаржы ұйымдары биометрияны қолдануға мәжбүрленбек.
Референдумға байқаушыларды дайындау белсенді жүргізілуде
"Партиялық емес байқау орталығы" республикалық қоғамдық бірлестігінің Қызылорда облыстық филиалының төрағасы Жандос Тұсмағамбетов Жаңақорған, Шиелі, Сырдария, Жалағаш аудандарында байқаушыларға оқыту семинарларын жүргізді.
Семинарға барлығы 1300-ден астам байқаушылар қатысты.
Ең алдымен Ж.Тұсмағамбетов: "Референдум қазақ халқының құқықтық қайнар көзі. Конституцияға енгізілетін түзетулер бойынша біз жаңа Қазақстанды құруға мүмкіндік аламыз. Барша қазақстандықтар референдумға белсене атсалысуы қажет деп санаймын", -деп атап өтті.
Семинар барысында Қазақстан Республикасының сайлау заңнамасының, "Референдум туралы" Қазақстан Республикасы Заңының нормалары, сайлау процесіне қатысушылардың рөлі және референдум өткізілетін күнгі байқаушылар институтының маңыздылығы қаралып, жан-жақты түсіндірме берілді.
Филиал өкілдері алдағы аптада Қармақшы, Арал, Қазалы аудандарында байқаушыларға семинарлар өткізеді.
Латвиялық тарап екі өкілді Қазақстандағы референдумға жібереді.
Қазақстан Елшісі Тимур Пірімбетов Латвия Республикасы Орталық сайлау комиссиясының (ОСК) Төрайымы Кристина Берзинямен кездесті, деп хабарлайды Деловой Қазақстан.
Т.Пірімбетов 2022 жылғы 5 маусымда елімізде өтетін Қазақстан Республикасының Конституциясына өзгерістер мен толықтырулар енгізу туралы жалпыұлттық референдумға дайындық барысы туралы айтып берді.
Елші конституциялық реформа жүйелі сипатқа ие екенін және Президент Қасым-Жомарт Тоқаев бастамашылық еткен "Жаңа Қазақстанды" құру жөніндегі ауқымды саяси реформаларды іске асыруға бағытталғанын атап өтті.
Референдумға қойылатын мәселелер билік тармақтары арасындағы өзара қарым-қатынастардың оңтайлы теңгерімін қалыптастыру және мемлекет пен қоғам арасында тиімді диалог құру мақсатында қолданыстағы саяси модельдің тұжырымдамалық трансформациясына қатысты.
Өз кезегінде, К.Берзиня Қазақстан ОСК Төрағасының шақыруымен латвиялық тарап елімізге референдумның халықаралық бақылаушылары ретінде екі өкілді жіберетінін хабарлады.
Латвия ОСК басшысы ағымдағы жылдың 1 қазанында өтетін Латвиядағы парламенттік сайлауға дайындық барысы туралы да айтты.
Кездесу соңында тараптар екі елдің сайлау комиссиялары арасындағы сындарлы ынтымақтастықты жалғастыруға жоғары мүдделілігін растады.
Референдумға дайындық жұмыстары.
Маңызды саяси науқан референдумға қызу дайындық жұмыстары жүріп жатыр.
Учаскелік, аумақтық комиссия мүшелері өтінімдер қабылдап, сонымен қоса шақыру қағаздарын таратуда.
Қарбалас, қызу жұмыс жүріп жатқан аудандардың бірі Глубокое.
Аудандық комиссия мүшелерінің мәліметінше 40 000-нан астам дауыс беруші бар.
Көптеген ауылдық жерлерде сайлау учаскесі мектептерде орналасқаны белгілі.
Ал қазіргі уақытта білім беру ошақтарындағы оқу үрдісі әлі аяқтала қойған жоқ.
Дегенмен, учаскелік сайлау комиссиялары саяси науқанға тыңғылықты дайындықты бастап кеткен.
Көпшілік келіп дауыс беретін орындарды талапқа сай жабдықтап, барынша ыңғайлы етіп жасауға тырысуда.
Мәселен, Прапорщиков ауылындағы Дінмұхаммед Қонаев атындағы орта мектепте үш дауыс беру кабинасы жасақталады.
Бұл ауылға жақын маңдағы Уваровта да референдум алдындағы қарбалас шақ.
Осы уақытта жергілікті Мәдениет үйінде орналасқан №496 сайлау учаскесінде дауыс беру кабиналары мен жәшіктері алдын ала қойылған.
Жалпы, ауданда барлығы 47 сайлау учаскесі болса, оның 1-еуі жабық.
Сондай-ақ, 1 аумақтық референдум комиссиясы бар.
Сайлау учаскесінің 7-еуі Глубокое ауылында.
Ыбырай Алтынсарин атындағы орта мектепте №474 референдумның учаскелік комиссиясы орналасқан.
Аудан бойынша алдағы референдумға дайындық жұмыстары жалғасады.
Қазақстандықтар Ресейдің 5 қаласында дауыс бере алады.
Автор: Салтанат КЕНЖЕБАЙ
Қазақстан Конституциясына өзгерістер мен толықтырулар енгізу туралы референдум өтетін 5 маусым күні Ресей Федерациясының аумағында сайлау учаскелері ашылады, деп хабарлайды Egemen.kz.
Қазақстанның 18-ге толған азаматтары Ресейде 5 сайлау учаскесінде дауыс бере алады.
Олар Мәскеу, Санкт-Петербург, Қазан, Астрахань, Омбы қалаларында орналасады.
Учаскелер таңғы сағат 7-ден бастап кешкі сағат 20.00-ге дейін жұмыс істейді.
Қазір Мәскеу бойынша мың адамнан астам сайлаушылар келеді деп болжап отырмыз.
"Алайда бұл сан өзгеруі мүмкін", дейді Қазақстанның Ресейдегі елшілігінің екінші хатшысы Руслан Шаймағанбетов.
Бетбұрысқа бастар белес.
Елдің тыныс-тіршілігіне де, қоғам тынысына да өзгеріс әкелетін республикалық референдум өтетін күн жақындаған сайын Конституцияға енгізілгелі отырған өзгерістің маңызы арта түсті.
Осыған орай айтылып жатқан сан алуан пікір тоғы­сын­да шек жоқ.
Ата Заңдағы өзгерістер мен толық­ты­ру­лар Қа­зақстан халқы Ассамблеясының Атырау өңірлік кеңесінде де талқыланды.
Әрине, ел келешегін ойлаған әр адам мемлекеттің қоғамдық-саяси, әлеуметтік-экономикалық және рухани өмірінде өзгеріс те, жаңғыру да болғанын қалайды.
Мәселен, Ассамблея мүшелері әсіресе рухани жаңғыруға байланысты нендей міндетті, қандай басымдықты іске асыруды көз­деп отыр?
Жақында Ассамблеяның ХХХІ сессиясы өтті.
Онда саяси­ жүйе­ні реформалаудағы Ассамб­лея­ның орны мен рөлі ай­қын­далған еді.
Ел Конститу­ция­сына өзгерістер ұсынылған бү­кілхалықтық референдум қо­­­­ры­­­тындысы жаңа тарихи ке­зең­нің бастауы болғалы отыр.
Сондықтан Ассамблеяның өңір­лік кеңесінің мүшелері алдын­да мынадай үш басымдық тұр.
Біріншіден, еліміздегі саяси ре­формаларды жүзеге асыруда Ас­самблея­ның рөлін күшей­ту­ге атса­лысу қажет.
Өйтке­ні саяси ре­формалар аясында би­­ліктің заң шығару тарма­ғы­ның қалыптасуына өзгеріс­тер енгізіледі.
Бұдан былай Ас­сам­блея мүшелері тек Мәжі­ліс­­тің ғана емес, Сенаттың да депутаттығына сайланады.
Екін­ші­ден, ақпараттық жұмысты жан­дандырып, Ассамблеяның қоғамдық әлеуетінің белсен­ді­лі­гін арттыруға ден қою керек.
Ассамблеяның әр мүшесі Жаңа Қазақстанның асыл мұраттары мен құндылықтарының бел­сен­ді насихаттаушысы әрі дәріп­теу­шісі болуға тиіс.
Үшіншіден, құқық қорғау жұмыстары күшей­ті­леді, – деді өңір басшысы Серік Шәпкенов.
"Былина" орыс этномәдени бірлестігінің төрағасы Андрей Короблевтің пікірінше, Жаңа Қа­зақстанда мемлекеттік тілдің мәртебесін көтеруге баса назар аударылуы қажет.
Өйткені тіл мәр­тебесі – ел мәртебесі.
Жаңа бетбұрысқа бастайтын белестің алдында тұрмыз.
Сол себептен, Жаңа Қазақстанда біз мемлекеттік тілді оқыту үшін қызығушылықты арттыратын жұмыстың кеңінен жүргізілгенін қалаймыз.
Мемлекеттік тілдің тағ­дыры – еліміздің тағдыры.
Сондықтан баршаңызды қазақ тілі­нің мәртебесін көтеруге, оны жетік меңгеруге шақырамын, – деп пікір білдірді Андрей Короблев.
Облыс әкімі Серік Шәп­ке­новтің айтуынша, қазір Аты­рау облысында 80-нен астам этнос­тың өкілдері тұрады.
Солардың басын біріктірген 19 этномәдени бірлестік жұмыс істейді.
Біз Мемлекет басшысы Қасым-Жомарт Тоқаевтың "За­ман қаншалықты күрделі болса да, біз бағдарымыздан айнымаймыз. Өткеннен тағылым алып, келешекке сеніммен қадам басамыз. Осы жолда жұртымызға, ең алдымен, ауызбіршілік керек. Ақыл мен сабыр, парасат пен ұстамдылық қажет. Біз әр шешімді мұқият саралап, әр істі байыппен жасауға тиіспіз. Отан­шылдық рухы жоғары ел – көз­деген мақсатына қалай да жетеді" деген пікірін жадымызда ұстағанымыз жөн.
Өйт­кені еліміз тек береке мен бір­ліктің, ынтымақ пен қа­жыр­лы еңбектің нәтижесінде алға басады.
Алдағы міндетіміз – әлеуметтік-экономикалық жағ­дайы жақсарған Жаңа Қазақ­стан құру.
Бұған бірлік пен ынты­мақтың нәтижесінде қол жет­кіземіз.
Демек, еліміздегі тұрақ­тыл­ық пен келісімді, ырысты ын­тымақты бағалай білейік, – дейді Серік Шәпкенов.
Өңірде мемлекеттік тілдің қолданыс аясын кеңейту мақ­са­тында атқарылып жатқан іс-шара­лар аз емес.
Мәселен, об­лыстық мәдениет, тілдерді дамыту және архив ісі басқармасы жанынан "Тіл" әдістемелік орта­лы­ғы ашылған.
Мұнда биылғы сәуір айынан бері қазақ тіліне қызығушылық білдірген өзге ұлт өкілдері оқытылып жатыр.
Қазір Достық үйінде 12, "Аты­рау Жарық" акционерлік қоға­мында 28 өзге ұлттың өкілі қазақ тілін меңгеруге ден қойған.
Енді "Атырау жылу-электр орта­лы­ғы" АҚ-да дәл осындай оқу тобы ашылатыны жоспарланып отыр.
Индер ауданындағы Өрлік, Көктоғай ауылдарының тұр­ғын­­дарымен кездескен Мәжіліс депутаты Нұрлыбек Ожаев­тың пікіріне сүйенсек, бұл рефор­ма­ның нәтижесінде биліктің бар­лық тармағы арасында ана­ғұрлым оңтайлы тепе-тең­дік­ қа­лыптасады.
Нақтылай айт­қанда, Президенттің өкілет­ті­гі кезең-кезеңмен қысқарту про­це­сі басталмақ.
Сондай-ақ облыс­тар, республикалық ма­ңызы бар қалалар әкім­дерінің канди­дат­тарын келісу мәсе­ле­сі­нің жаңа тетігі белгіленеді.
Парламент Мәжілісінің рөлі биліктің заң шығарушы тар­мағы ретіндегі ықпалы елеу­лі түрде күшейе түседі.
Мұн­да аралас пропорционалды-ма­жо­ритарлық сайлау жүйесін енгі­зу өте ма­ңыз­ды болып отыр.
Бұл шара заң шығарушы органдардың институционалдық заңдылығын күшейтеді.
Бұл бастамалар елі­міз­де жаңа саяси мәдениетті қа­лыптастыруға кешенді ықпал етіп, билік пен азаматтар ара­сын­дағы сенімді нығайтады.
Осылайша, орталықта да, жер­гі­лікті атқарушы билікте де шешім қабылдау процесінде аза­маттық белсенділік ынталандырылады.
Құқық қорғау саласы айтарлықтай күшейтіледі.
Конституцияға Адам құқықтары жөніндегі уәкіл туралы дербес бап енгізіледі.
Тұтастай алғанда, мемлекеттік басқару моделі ғана емес, сонымен бірге мемлекеттік және әлеуметтік даму парадигмасы өзгеретін болады, – дейді Мәжіліс депутаты Нұрлыбек Ожаев.
Нұр-Сұлтан қаласы әкімдігінің ұйымдастыруымен елордада қалалық клиникалар басшылары мен бейінді басқарма басшылығының қатысуымен маңызды мәжіліс өтті.
Жиынның басты тақырыбы – алдағы республикалық референдум.
Іс-шара барысында қалалық клиникалар директорларымен бірге еліміздің басты құжатына өзгерістер мен толықтырулар енгізу жөніндегі референдумның рөлі талқыланды.
Елордалық қоғамдық ден­сау­лық сақтау басқар­ма­сы­ның басшысы Тимур Мұратов Кон­ст­итуциялық реформаның негізгі ба­ғыт­тарына тоқталды.
Бұл шын мәнінде жаңа Қа­­­зақ­станның қалып­та­суын­да­­­­ғы бас­ты саяси оқиға.
Мем­­­­­лекет басшысы Қасым-Жомарт То­қаев­тың референдум­ өткізу туралы шешімі ел­дің саяси­ өмірінде ғана емес, қо­ғам­­дық өмірінде де ма­ңыз­ды.
Ре­фе­рендум біздің аза­мат­тық ұстанымымызды ны­ғай­ту­ға мүмкіндік береді және елдегі қоғамдық-саяси жағ­дайға жағымды әсер етеді.
"Ме­дициналық қоғамдастықты алдағы саяси өзгерістер мәселе­сін­де шетте қалмауға шақырамын", деді ол.
Естеріңізге сала кетейік, 5 маусымда Қазақстанда Конс­ти­туцияға түзе­ту­лер бо­йынша референдум өтеді.
Оны өткі­зу кезеңінде барлық сайлау учас­келері құрамында медицина қыз­мет­­керлері бар меди­­циналық пунк­тер­мен жарақ­тан­дырылатын болады.
Осы күні қала бойынша барлығы 247 ашық учаске жұмысын бастайды.
Мәжі­ліс­те конституциялық реформаларды талқылаудан басқа, денсаулық сақтау жүйе­сіндегі ағымдағы мәсе­лелерді талқы­лан­ды, қала­ның медициналық ұйым­дарының, соның ішінде жекеменшік ұйымдардың жұ­мы­сы­ның негізгі бағыт­та­рына тоқ­тал­ды.
COVID-19-ға қарсы вак­­цина­лау мәселесіне ерекше назар аударылды.
Бұған дейін Денсаулық сақтау минис­тр­лігі коронавирустың жаңа штам­да­ры­ның айналымы туралы айтқан болатын.
Денсаулық сақтау басқар­ма­­сының басшысы қала тұр­ғын­дарын вакциналауға және ден­сау­лығына жауап­кер­ші­лік­пен қа­рау­ға шақырады.
Бүгінгі күні қала бо­йын­ша 500 мыңға жуық тұрғын иммун­дау­дың то­лық курсынан өтті, шамамен 128 мың адам қайта вакцина алды.
Тарихи сәттен шет қалмайық.
Қуаныш АЙТАХАНОВ, қоғам қайраткері
Жаңа Қазақстанды жамау-жамау болған, суперпрезиденттік конституциямен құра алмайтынымыз айдан анық.
Сондықтан да Президенттің Ата Заңымыздың 33 бабына өзгерістер мен толықтырулар енгізу туралы конституциялық реформасын толығымен қолдаймыз.
Бəріміз жұмылып Жаңа Қазақстанды құруға бет алдық.
Қ.Тоқаев Қазақстан Президенті болып сайланғаннан бастап өзінің басты ұстанымы əділеттілік екенін, онсыз қоғам ешқашан дамымайтынын айтып келеді.
Қоғам əділеттілік салтанат құрғанда ғана жаңарады, дамиды.
Сыбайлас жемқорлық, ұлттық байлықтың теңдей жəне əділ бөлінбеуі, азаматтардың құқықтарының қорғалмауы, заңдардың толыққанды орындалмауы билік саясатының әділеттілігіне байланысты.
Ел дамуы қоғамдағы келісім мен ынтымаққа, ауызбіршілікке тікелей байланыста болса, ол тек əділеттілік бар жерде ғана болады.
Өйткені әділеттілік – тəуелсіздіктің темірқазығы.
Биыл 5 маусымда өтетін республикалық референдумның күн тәртібіне қойылған Конституциялық реформаның түйіні де түптеп келгенде әділеттіліктің салтанат құруына бағытталған.
Конституциялық реформа – Президенттің саяси реформалар бағдарламасын жүзеге асыру үшін қолға алынған маңызды саяси іс-шара.
Конституциядағы өзгертулер мен толықтырулар жобасы Қазақстан халқының көкейінде жүрген сұрақтарға жауап береді жəне бүкіл қоғамның мүддесі үшін жүзеге асырылады.
Осы күнге дейінгі Ата Заңымызға енгізілген өзгерістер халықтың қатысуынсыз парламент арқылы өткізіліп келді.
Халықтың пікірі ескерілмеді.
Ол өзгерістердің барлығы президент билігін нығайтуға, күшейтуге бағытталды.
Ал ендігі қабылданатын Конституцияның ерекшеліктері суперпрезидентік басқарудан президенттік республикаға көшуге, парламент пен мәслихаттардың өкілеттіктерін көтеруге, ел басқаруда халықтың қатысу мүмкіндігін кеңейтуге, елдегі саяси күштердің белсенділігі мен бәсекелестігін арттыруға, қоғамда әділеттіліктің орнатылуына, Жаңа Қазақстан құрудың құқықтық негізін қалауға, адамдар құқықтарын қорғауды жетілдіруге бағытталған.
Бір сөзбен айтқанда, Конституциядағы өзгертулердің көздегені – мемлекетімізді жетілдіру, жаңғырту жəне нығайту.
Мемлекетіміздің дамуының жаңа кезеңінде, Жаңа Қазақстанды құруға бағытталған, еліміз үшін осындай аса маңызды тарихи шешімдерді Президент бүкілхалықтық талқылауға салып, көпшіліктің шешіміне сүйеніп қабылдауды ұсынып отыр.
Конституциялық түзетулер жобасының бүкілхалықтық жаппай дауыс беру арқылы қабылдануы біздің демократиялық қағидаттарды берік ұстанатынымызды білдіреді.
Алдағы референдумды халқымыздың басым көпшілігі қолдайды.
Алайда Конституцияның қазіргі жəне жаңа нұсқаларының айырмашылығын түсіну, ұсынылып отырған өзгертулер мен түзетулердің байыбына бару күнделікті тыныс-тіршілігімен жүрген қарапайым жұртқа қиындық туғызатыны рас.
Сондықтан да референдум, онда қойылған мәселелер туралы халық арасында түсіндіру жұмыстарын жүргізіп, еліміздің дамуына бағытталған стратегияның мəнін жеткізуге барынша күш салуымыз керек.
Бүкілхалықтық референдум өткізілетін күнге аз уақыт қалды.
Сондықтан осы қысқа мерзімді барынша тиімді пайдаланған жөн.
Алайда ел арасындағы кездесулерде, әлеуметтік желілерде айтылып жүрген сөздерді, пікірлерді тыңдасаң, көп азамат әлі де референдум мен Ата Заңымызға ұсынылған өзгерістерді толық түсіне қоймағанын байқаймыз.
Олар конституциялық өзгерістердің мазмұнын жете түсіне алмауда.
Сондықтан БАҚ арқылы беріліп жатқан референдум туралы ақпараттық хабарламалармен бірге, тікелей эфирлерде, газет беттерінде, әлеуметтік желілерде "Сұраққа жауап", "Ашық алаң", "Пікірталас" сияқты іс-шаралар көбірек өткізілсе дұрыс болар еді.
Конституциядағы өзгеріс енгізілген әр баптың ескі және жаңа редакциясына талдау жасап, ұсынылып жатқан баптардың артықшылықтары, ол қоғамға қандай өзгеріс әкеледі, елді дамытуға, халықтың жағдайын жақсартуға қалай әсер ететіндігі туралы көпшілік түсінетіндей мағлұматтар берілгені жөн.
Парламент пен мәслихат депутаттары, Үкімет пен жергілікті атқарушы органдар, саяси партиялар мен қоғамдық ұйымдар референдум туралы, референдумға қойылған мәселелер туралы Президент, Парламент сайлауы кезіндегідей әр таңдаушыға жан-жақты түсіндіру жұмыстарын жүргізгендері жөн.
Түсіндіру жұмыстарына студенттерді де пайдаланған дұрыс.
Әрбір қазақстандық осындай тарихи сəтте, шешуші кезеңде ел болашағын айқындауға тікелей атсалысуы қажет.
Референдумда əр азаматтың дауысы маңызды.
Біз референдумға қатысу арқылы еліміздің бірлігі мен ынтымағын нығайтуға, өзіміздің заңмен қорғалуымызға, сапалы өмір сүруімізге, жемқорлықтың жойылуына, мемлекеттік қызметтің ашық, қолжетімді болуына, еліміздің жарқын болашағына дауыс береміз.
Еліміз үшін ең басты мақсат – халқымыздың әл-ауқатының артуы.
Экономикалық жетістіктерімізді әр қазақстандық сезінуге тиіс.
Оған қол жеткізу үшін үздіксіз дамып, үнемі өрлеп, өркендеуіміз керек.
Қазақстан – демократиялық мемлекет.
Осындай жауапты кезеңд референдумға қатысу азаматтардың тек өзін-өзі құрметтеуі ғана емес, жалпы Қазақстанның болашағы алдындағы, ұрпақ алдындағы жауапкершілігін көрсетеді.
Сондықтан референдумға белсенді түрде қатысып, өз таңдауларын жасау – әр қазақстандықтың азаматтық міндеті.
Бүкілхалықтық референдум әрбір қазақстандықтың болашағы үшін маңызды.
Ел Конституциясына түзетулер бойынша референдумнан кейін Конституциялық Кеңестің орнына Конституциялық Сот құрылады.
Әрбір қазақстандық, егер заңдар мен басқа да құқықтық актілер оның конституциялық құқықтарын бұзады деп есептесе, Конституциялық Сотқа жүгінуге және құқығының қорғалуына құқық алады.
Азамат Конституциялық Сотқа тікелей немесе конституциялық өкілеттіктер берілетін Адам құқықтары жөніндегі уәкіл (Омбудсмен) арқылы жүгіне алады.
Өңірлерде тұратын қазақстандықтарға ол үшін елордаға келу міндетті де емес.
Өңірлердегі азаматтар өз аймағындағы Омбудсмен кеңсесіне тікелей жүгіне алады, оның филиалдары әр облыста ашылады.
Бұрын соттардың шешімдеріне, мемлекеттік органдардың нормативтік актілеріне наразы қарапайым азаматтар барлық инстанцияларға жүгінгенде оларды бір кабинеттен екінші кабинетке қуалап, олар әбден әуре-сарсаңға түсетін.
Әр түрлі инстанцияларға жазылған хаттарды да нәтиже бермейтін.
Осынығы барлығын ескере отырып, бүкілхалықтық референдум әрбір қазақстандық үшін және болашақ ұрпақ үшін маңызды деуге болады, өйткені ол басты өлшемі әділдік болатын құқықтық қоғам үшін негіз қалайды.
Сондықтан біз Президентті қолдап, ол ұсынған реформаларға 5 маусымда өз сайлау учаскемізде дауыс беруіміз керек.
Конституцияға енгізілетін түзетулер.
Автор: Болат МҰХАНОВ, Ақмола облыстық әділет департаментінің басшысы.
Мемлекет басшысы Қасым-Жомарт Тоқаев Ата Заңға енгізілетін өзгерістер мен толықтырулар жобасы бойынша биылғы 5 маусымда республикалық референдум өткізу туралы Жарлыққа қол қойды.
Конституциялық реформа – Президенттің наурыз айындағы Қазақстан халқына Жолдауында айтылған саяси реформалар бағдарламасын жүзеге асыру үшін қолға алынған маңызды іс-шара болып табыалды.
Конституциялық түзетулер жобасы азаматтардың сұранысына негізделген және бүкіл қоғамның мүддесі үшін жүзеге асырылмақ.
Ата Заңға енгізілетін өзгерістер мен толықтырулар жобасын белгілі заңгер-құқықтанушылар және конституциялық құқық саласының мамандары әзірледі.
Оған Конституциялық Кеңес оң бағасын берді.
Конституцияға енгізілетін өзгерістер мен толықтырулардың барлығы өзара байланысты және бір мақсатты көздейді.
Атап айтқанда, төменде көрсетілген мынадай үдерістерге құқықтық негіз қалыптастыруға арналған: суперпрезиденттік басқару үлгісінен президенттік республикаға түбегейлі көшу, бірқатар билік өкілеттігін қайта бөлу, парламенттің рөлін күшейтіп, мәртебесін арттыру, елді басқару ісіне халықтың қатысу мүмкіндігін кеңейту, азаматтардың құқықтарын қорғау тәсілдерін жетілдіру.
Халыққа түсінікті болу үшін бұл түзетулер Ата Заңның нақты баптары мен тармақтары арқылы көрсетілген бірнеше бөлікке бөлінген.
Суперпрезиденттік басқару үлгісінен президенттік республикаға түбегейлі көшу ол билік тармақтары арасындағы қарым-қатынастың тепе-теңдігін және оңтайлы болуын қалыптастырады.
Сондай-ақ, президенттік институттың барынша дербес болуын қамтамасыз етеді.
Қазақстан Республикасының Президенті өз өкілеттіктерін жүзеге асыру кезеңінде саяси партияда болмауға тиіс деп көрсетіледі.
Осы логикаға сәйкес Конституциялық Соттың, Жоғарғы Соттың және өзге де соттардың төрағалары мен судьяларына, Орталық сайлау комиссиясының, жоғары аудиторлық палатасының төрағалары мен мүшелеріне де осындай тыйым салынады.
Соның нәтижесінде саяси бәсеке артып, барлық саяси партияны дамытуға бірдей жағдай қалыптасады, дербес әрі әділ шешім қабылдауға жол ашылады.
Мемлекет басшысы барлық азаматқа тең мүмкіндік берілуінің мызғымас кепілі болуға тиіс.
Сол себепті Конституцияның 43-бабына 4-тармақ қосылады.
Онда "Президенттің жақын туыстары мемлекеттік саяси қызметшілердің, квазимемлекеттік сектор субъектілері басшыларының қызметтерін атқаруға қақысы жоқ" деп көрсетіледі.
Конституциялық реформаның нәтижесінде тиісті аумақтағы ахуалға жауапты жергілікті өкілді және атқарушы органдардың жергілікті мемлекеттік басқару және өзін-өзі басқару өкілеттіктері кеңейеді.
Сондай-ақ, Президенттің аудан, қала, ауылдық округ әкімдерін лауазымынан босату туралы құзыретін алып тастау көзделген.
Облыстар, республикалық маңызы бар қалалар мен астана әкімдерінің құзыретке ие болу тәртібі де едәуір өзгереді.
Конституцияның 87-бабы 4-тармағының жаңа редакциясына сәйкес енді оларды Президент облыс аумағында орналасқан мәслихат депутаттарының немесе республикалық маңызы бар қалалардың және астананың мәслихат депутаттарының келісімімен тағайындайды.
Бұл ретте Мемлекет басшысы кемінде екі кандидатура ұсынып, дауысқа салады.
Дауыс беруге қатысқан депутаттардың көпшілігінің дауысына ие болған кандидат келісім алған болып саналады.
Осылайша, жергілікті билікке қатысты Президенттің өкілеттігі азайып, ол мәслихаттардың рөлін айтарлықтай арттыру арқылы өңірлік деңгейдегі әкімдердің қолына жинақталады.
Бірқатар билік өкілеттігін қайта бөлу Сенаттағы Президент квотасының саны 15-тен 10 депутатқа дейін азаяды.
Оның бесеуін Қазақстан халқы Ассамблеясы ұсынады.
Атап айтқанда,  Сенаттың өкілеттігі бірқатар құқықтармен толығады.
Атап айтқанда, Сенат Президент енгізетін Конституциялық Соттың және Жоғары Сот Кеңесінің төрағалары лауазымына кандидаттарды келісу құқығына ие болады.
Конституциялық Соттың құрамы мынадай тәсілмен жасақталады: 6 судьяны Парламент (Мәжіліс пен Сенаттың әрқайсысы 3 судьядан), 4 судьяны Президент тағайындайды.
Конституциялық Соттың төрағасын жоғарыда айтылғандай Сенаттың келісімімен Президент тағайындайды.
Республикалық бюджеттің атқарылуын бақылау жөніндегі есеп комитеті Жоғары аудиторлық палата болып өзгереді.
Оның төрағасы жылына екі рет Мәжіліс депутаттарының алдында есеп береді.
"Мемлекеттік хатшы" институты "Мемлекеттік кеңесші" институты болып өзгереді.
Ол Мемлекет басшысына ұсыныстар мен ұсынымдар әзірлеумен айналысады.
Парламенттің рөлін күшейтіп, мәртебесін арттыруға келсек, Конституциялық реформаның нәтижесінде биліктің заң шығарушы тармағы айтарлықтай өзгереді.
Соның арқасында Парламенттің және оның палаталарының рөлі едәуір күшейіп, мәртебесі артады.
Жоғарыда айтып өткеніміздей, Президент Конституциялық Соттың және Жоғары сот Кеңесінің төрағаларын тағайындау үшін Сенаттың келісімін алады.
Сондай-ақ, Президент Сенатқа 15 емес, 10 депутат тағайындайтынын айттық.
Оның 5-еуі Қазақстан халқы Ассамблеясының ұсынысы бойынша тағайындалады.
Осы орайда Қазақстан халқы Ассамблеясының Мәжілістегі квотасы Сенатқа беріледі.
Оның саны 9-дан 5 депутатқа қысқарады.
Соған сәйкес Мәжіліс депутаттарының жалпы саны 107-ден 98-ге азаяды.
Мәжіліс депутаттары аралас сайлау жүйесімен, яғни пропорционалды және мажоритарлы жүйе бойынша сайланады.
Аралас сайлау жүйесі барлық азаматтың құқықтарын толық сақтауға, сайлаушылардың мүддесін қорғауға мүмкіндік береді.
Сайлаушылардың бір мандатты сайлау округі бойынша сайланған Мәжіліс депутаттарынан мандатты кері қайтарып алу құқығы енгізіледі.
Соның нәтижесінде демократия дәстүрлері нығая түседі, депутаттар мен сайлаушылардың арасында өзара жауапкершілік пен сенімге негізделген жаңа саяси мәдениет қалыптасады.
Мәжілістің құзыреті кеңейіп, республикалық бюджеттің атқарылу сапасына парламенттік бақылау күшейеді.
Ол үшін, бұған дейін айтқанымыздай, Республикалық бюджеттің атқарылуын бақылау жөніндегі есеп комитеті Жоғары аудиторлық палата болып қайта құрылады.
Оның төрағасы жылына екі рет Мәжіліс депутаттарының алдында есеп береді.
Бұл Мәжілістің және жалпы Парламенттің мәртебесін одан әрі күшейте түседі.
Саяси жүйеде тепе-теңдік және тежемелік тетіктерді нығайту және заң шығару жұмысын оңтайландыру мақсатында Мәжіліске заңдарды қабылдау (бұрын заң жобаларын қараған және мақұлдаған), ал Сенатқа заңдарды мақұлдау не мақұлдамау (бұрын заңдарды қабылдаған) құзыреті беріледі.
Парламент конституциялық заңдарды Палаталардың бірлескен отырысында, кемінде екі оқылымда қабылдайтын болады.
Айрықша қажеттілік туындаса, заңдарды жедел қабылдау тәртібі енгізіледі.
Халықтың өмірі мен денсаулығына, конституциялық құрылысқа, қоғамдық тәртіпті сақтауға, елдің экономикалық қауіпсіздігіне қатер төндіретін жағдайларға жедел ден қою мақсатында Үкіметтің заң шығару бастамасы арқылы енгізілетін заң жобалары Парламент Палаталарының бірлескен отырысында шұғыл қаралады.
Бұл заң жобаларын қарау кезінде Үкімет заң күші бар уақытша құқықтық-нормативтік актілер қабылдай алады.
Бұл тәсіл елге төнген қауіп-қатердің бетін қайтару үшін билік тармақтарының бірлескен әрі шұғыл жұмысын үйлестіруге қажет.
Оны қалыпты, күнделікті жұмыс барысында қолдануға болмайды.
Бұл үдеріс Парламент депутаттары мен Үкімет мүшелерінің өзара жауапкершілікке негізделген қарым-қатынасы арқылы іске асады.
Елді басқару ісіне халықтың қатысу мүмкіндігін кеңейту.
Негізгі Заңда жер және жер қойнауы, су, өсімдіктер мен жануарлар дүниесі, басқа да табиғи ресурстар халыққа тиесілі екені жайындағы норма нақты және кесімді түрде бекітілген.
Меншік құқығын халықтың атынан мемлекет жүзеге асырады.
Жоғарыда айтылғандай, Мәжіліс депутаттарын аралас сайлау жүйесімен: біртұтас жалпыұлттық сайлау округінің аумағында пропорционалды жүйе бойынша, сондай-ақ бір мандатты аумақтық сайлау округтері бойынша сайлау ұсынылады.
Сондай-ақ, бір мандатты аумақтық сайлау округі бойынша сайланған Мәжіліс депутаттарының мандатын кері қайтарып алу мүмкіндігі пайда болады.
Облыстардың, республикалық маңызы бар қалалардың және астананың әкімдерін Президент өңірдің (қаланың) мәслихаттарының барлық депутаттың келісімімен және баламалы негізде (кемінде екі кандидатура ұсынылады) тағайындайтын болады.
Осылайша, белгілі бір өңірдің дамуына жауапты жергілікті өкілді және атқарушы органдар жүзеге асыратын мемлекеттік басқару мен өзін-өзі басқару ісіне берілетін кепілдік нығая түседі.
Азаматтардың құқықтарын қорғау тәсілдерін жетілдіру, яғни Конституциялық Кеңес Конституциялық Сот болып қайта құрылады.
Конституциялық Сот азаматтардың өтініштері бойынша олардың Конституцияда бекітілген құқықтары мен бостандықтарына тікелей қатысты Қазақстан Республикасының нормативтік-құқықтық актілерінің Республика Конституциясына сәйкестігін қарайтын болады.
Өлім жазасын жою туралы шешім конституциялық деңгейде түпкілікті бекітіледі.
Прокуратураның құзыреті, оның жасақталуы мен қызмет тәртібі Конституциялық заңмен белгіленеді.
Бұл құқық қорғау қызметінің жүйелі жұмыс істеуін және заңда белгіленген тәртіпке сәйкес мемлекет атынан Қазақстан Республикасының аумағында заңдылықтың сақталуын қадағалауды күшейтуге тиіс.
Конституцияның жаңа 83-1-бабының нормалары Адам құқықтары жөніндегі уәкілге иммунитет береді.
Ол азаматтардың құқығы мен бостандығын қорғау кезінде қандай да бір өзге мемлекеттік органдар мен лауазымды тұлғаларға тәуелді болмайды, ешкімге есеп бермейді.
Ол өз жұмысында Конституциялық Сотқа жүгіне алады.
Адам құқықтары жөніндегі уәкілдің құқықтық мәртебесі мен қызметін ұйымдастыру Конституциялық заң арқылы айқындалады.
Осылайша, конституциялық реформа азаматтардың елді басқару ісіне қатысу мүмкіндігін арттырады және саяси үдерістерді шын мәнінде демократияландырады деп толық сеніммен айта аламыз.
Парламент депутаттарының өкілеттігін күшейтуге ерекше мән берілмек.
Мемлекет басшысы бастамашы болған конституциялық реформаларда Парламент депутаттарының өкілеттігін күшейтуге ерекше мән берілген.
Мысалы, қазір Парламент қандай да бір облыстың немесе ауданның бюджетін тексере алмайды.
Ал өңірлерге үлкен көлемде республикалық қаражат бөлінеді.
Ел бюджетін бекітетін Парламент үшін бұл қаржының не үшін жұмсалып жатқанын білу маңызды.
Қазақстандықтар Конституцияға түзетулерді қабылдаған жағдайда депутаттардың бюджет қаражатының шығыстарын бақылау мүмкіндігі пайда болады.
Осылайша, Есеп комитеті мен барлық тексеру комиссияларын жылына екі рет Мәжіліс депутаттары алдында жария түрде есеп беретін Аудиторлық палатаға біріктіру ұсынылады.
Яғни Мәжіліс республикалық, облыстық және жергілікті бюджеттерді бақылай алады.
Мәжіліс пен облыстық мәслихаттардың депутаттарын сайлаудың өзі аралас мажоритарлық-пропорционалдық модель бойынша өтетін болады.
Яғни, егер бұрын кандидаттар партиялық тізімдер бойынша өтетін болса, енді реформалар қабылданғаннан кейін депутаттардың бір бөлігі бір мандатты округтерден сайланады.
Оларға қарапайым азаматтар дауыс береді, ал депутаттыққа кандидаттар өзін-өзі ұсынады.
Бұдан басқа, егер азаматтар олардың жұмысына қанағаттанбаса, қазақстандықтар бір мандатты депутаттарды депутаттықтан кері қайтарып ала алады.
Бұл қадам сайлаушылардың көзқарастары мен пікірлерін барынша толық қамтуға мүмкіндік береді
Бұл түзетулер ілгерлемелі сипатта болады, сондықтан алдағы 5 маусымдағы референдумда сол үшін дауыс беруіміз керек.
Бұл – әр азаматқа берілген үлкен мүмкіндік.
Қазақстанның еңбек сіңірген қайраткері, "Парасат" ордені мен халықаралық "Алаш" әдеби сыйлығының иегері, сықақшы, "AMANAT" партиясы жанынан құрылған республикалық штаб мүшесі Көпен Әмірбек Түркістан қаласына арнайы сапармен келіп, алдағы өтетін референдумды қолдау бойынша "Конргесс Холл" көпсалалы кешенінің ұжымымен кездесу өткізді.
Басқосуға "AMANAT" партиясы Түркістан облыстық филиалының атқарушы хатшысы, облыстық штаб төрағасы Бейсенбай Тәжібаев қатысып, жаңа реформаның өзгешеліктері жайлы айтып берді.
Ұжым өкілдерімен өткен кездесуде сатира саңлағы К.
Әмірбектің сөзінше, елдегі өзгерістер халықтың сұранысы арқылы туындап отыр.
Қазір ашық әрі шынайы әңгіменің дәуірі.
Елге жаңаша өзгерістер қажет.
Ал, бұл Ата Заңнан басталады.
Екінші рет өткелі отырған референдумда қазақстандықтардың жиі көтеріліп жүрген мәселелері назардан тыс қалмаған.
Депутаттарды сайлау жүйесінде де біршама өзгерістер көрініс тауыпты.
Өзін- өзі ұсына алуы, әр азаматқа берілген үлкен мүмкіндік.
Сондықтан алдағы референдумға, бір кісідей қатысқанымыз жөн, – деді республикалық штаб мүшесі.
Белгілі сықақшы Көпен Әмірбек киелі шаһарға сапары аясында "Түркістан арена" көпфункционалды спорт кешенінің ұжымымен де жүздесті.
Жиында Б.Тәжібаев Ата Заңдағы өзгерістер, оның ішінде сайлау жүйесіне қатысты түзетулерді тарқатып айтты.
Бұған дейін еліміздің азаматтары сайлауға жылына бір рет қатысқан болса, енді саяси оқиғаларға белсенділік танытып, сайлау науқандарына жиі баруыңыз мүмкін.
Өйткені, жаңа заңда депутаттардың мандатын, әкімдердің өкілеттігін қайтару мүмкіндігі қарастырылған.
Яғни билік халықты тыңдайды деген сөз.
Ендігі кезекте жаңа Қазақстан сөзбен емес, іспен құрылатын болады.
Өзгерістерді әрбіріміз өзімізден бастағанымыз абзал.
Ел тағдырына елеулі өзгеріс әкелетін шешімге бірге қолдау білдіруге шақырамыз, – деп кездесуді түйіндеді.
"AMANAT" партиясы Түркістан облыстық филиалының баспасөз қызметі.
Парламенттің рөлі мен мәртебесі күшейеді.
Автор: Қ.БАЛАБИЕВ, референдумды қолдау жөніндегі облыстық штаб төрағасы, Түркістан облыстық мәслихатының хатшысы.
Бүгінде Түркістан облыстық қоғамдық штабы өңір тұрғындарымен кездесіп, үгіт-насихат жұмыстарын белсенді жүргізуде.
Естеріңізге салсам, мамыр айының басында "Қазақстан мәслихат депутаттары бірлестігінің" бастамасымен республикалық референдумды қолдайтын республикалық және өңірлік қоғамдық штабтар құрылған болатын.
Қоғамдық штабтар республика көлемінде белсенді түрде ақпараттық-насихаттық жұмыстарды жүргізуде.
Осы күнге дейін облыстық штаб мүшелері Мақтаарал, Жетісай, Сарыағаш, Қазығұрт, Келес, Бәйдібек, Отырар, Төлеби, Сайрам, Ордабасы, Түлкібас, Сауран, Созақ, Шардара аудандарында және Түркістан, Кентау, Арыс қалаларында жергілікті халықпен, жастармен, қоғам белсенділерімен және түрлі сала мамандарымен кездесулер өткізді.
Кездесулер барысында Ата Заңымызға енгізілетін өзгерістер мен толықтырулар және референдумның мән-маңызы бойынша қалың бұқараға түсіндіру жұмыстары жүргізілді.
Өйткені, елде болатын әрбір саяси бастамалардың жалпыхалықтық деңгейде қолдау тапқаны, сөйтіп, қолданысқа енгізілгені абзал.
Сонда ғана бұл Заң қоғамдық әділет орнатуға негіз болады.
Бұл орайда, мемлекетінің келешегіне бей-жай қарамайтын кез келген ойлы азамат осынау тағдыршешті кезеңде маңызды шарадан шет қалмай, референдумға қатысуы қажет деп ойлаймын.
Өйткені, бұл өзгеріс Жаңа Қазақстанның жарқын болашағы үшін жасалып отырған жауапты қадам.
Көріп отырғанымыздай, Мемлекет басшысы үлкен өзгерістердің бастамашысы болып, өзгерісті өзінен бастады.
Ол Қазақстан халқына Жолдауында өзінің өкілеттігін шектей отырып, Парламенттің рөлін нығайтуды, сонымен қатар өкілді билік тармағын күшейтуді іске асыру қажеттігін айтты.
Әрине, ол үшін Ата Заңымызға өзгеріс енгізу қажет.
Сондықтан бұл мәселе Конституциялық реформаның басты бағыттарының бірі болып отыр.
Осы орайда, Парламенттің рөлі мен мәртебесінің өзгеруін тарқата айтатын болсам, Мәжіліс бұрын заң жобаларын қарайтын және мақұлдайтын еді, енді заңдарды қабылдайтын болады.
Ал, Сенат бұрын заң қабылдаса, енді заңдарды мақұлдайды немесе мақұлдамайды.
Парламент конституциялық заңдарды Палаталардың бірлескен отырысында, кемінде екі оқылымда қабылдайтын болады.
Айрықша қажеттілік туындаса, заңдарды жедел қабылдау тәртібі енгізіліп, халықтың өмірі мен денсаулығына, конституциялық құрылысқа, қоғамдық тәртіпті сақтауға, елдің экономикалық  қауіпсіздігіне қатер төндіретін жағдайларға жедел ден қою мақсатында Үкіметтің заң шығару бастамасы арқылы енгізілетін заң жобалары Парламент Палаталарының бірлескен отырысында шұғыл қаралатын болады.
Бұл тәсіл елге төнген қауіп-қатердің алдын алу мақсатында билік тармақтарының шұғыл жұмысын үйлестіруге тиімді.
Тағы бір айтып өтетін мәселе, Президент Сенаттың келісімімен Конституциялық соттың және Жоғары сот кеңесінің төрағаларын  тағайындайды.
Сондай-ақ, Президент Сенатқа 15 емес, 10 депутат тағайындайтын болады.
Оның 5-еуі Қазақстан халқы Ассамблеясының ұсынысы бойынша тағайындалады.
Бұл тұста, Қазақстан халқы Ассамблеясының Мәжілістегі квотасы Сенатқа беріліп, оның саны 9-дан 5 депутатқа қысқарады.
Сәйкесінше, Мәжіліс депутаттарының жалпы саны 107 емес, 98 болады.
Мәжіліс депутаттары аралас сайлау жүйесімен, яғни пропорционалды және мажоритарлы жүйе бойынша сайланады.
Сонымен қатар, сайлаушылар бір мандатты сайлау округі бойынша сайланған Мәжіліс депутаттарынан мандатты кері қайтарып алу құқығына ие болады.
Бұл өз кезегінде, халық қалаулылары мен оларды сайлаушылар арасындағы байланысты күшейтіп, демократия қағидаларының сақталуына оң әсер ететін болады.
Одан бөлек, республикалық бюджеттің атқарылу сапасына да парламенттік бақылау күшейтіледі.
Ол үшін республикалық бюджеттің атқарылуын бақылау жөніндегі есеп комитеті Жоғары аудиторлық палата болып қайта құрылып, оның төрағасы жылына екі рет Мәжіліс депутаттарының алдында есеп беретін болады.
Әрине, бұл өз кезегінде Мәжілістің мәртебесін одан әрі арттыратыны сөзсіз.
Осы орайда, жергілікті өкілді орган, яғни мәслихаттардың да рөлі күшейеді деп айтуға негіз бар.
Өйткені, жергілікті өзін-өзі басқару қызметін ілгерілетуде, проблемаларды атқарушы биліктің назарына дәлелді түрде ұсынуда мәслихаттардың орны ерекше.
Жергілікті халық өзін толғандырған әлеуметтік-экономикалық тұрғыдағы көптеген сұрақтардың жауабын негізінен өздері сайлаған, сенім білдірген мәслихат депутаттарынан күтеді.
Оларды билікпен байланыстырушы "алтын көпір" санайды.
Бұл орайда, мәслихаттар қызметінің тиімділігі, бірінші кезекте мәслихаттар депутаттарының қаншалықты демократиялық талаптарға сай сайланғанына байланысты.
Сондықтан аралас сайлау жүйесімен түзілген мәслихаттар барынша шынайы, ашық және объективті түрде халық көкейінде жүрген мәселелерге лайықты жауап беруге, белсенді жұмыс істеуге ынтасы артады деп сенемін.
Әрине, Ата Заңымызға өзгерістер енгізілгенімен, жергілікті мәслихаттардың беделін көтеру – депутаттардың өз қолында екенін де ұмытпауымыз қажет.
Президентіміз кешегі Жолдауында "Азаматтардың өкілді билікке деген сенімін нығайту үшін мәслихаттарға баса мән берген жөн. Мықты мәслихаттар өзекті мәселелердің шешімін табуға және аймақтардағы тұрмыс сапасын жақсартуға әсер ете алады" деді.
Демек, Президент айтқандай, мәслихаттар жергілікті өзін-өзі басқарудың негізгі буынына айналуы тиіс.
Мәслихаттардың беделі мен абыройы мәслихат қызметінің пәрменділігіне, оның әр депутатының белсенділігіне, қарапайым халықпен тығыз қарым-қатынас жасауына тікелей байланысты.
Осы орайда, депутаттар мен сайлаушылар арасындағы байланысты, өзара сенімді нығайту тетіктері Конституциялық реформаларда айқын көрініс тапқан.
Сондықтан Президент ұсынған реформаларды іске асырсақ, мәслихаттардың да рөлі артады әрі еліміздегі демократияның нығаюына жаңа мүмкіндіктер ашылады.
Жаңа Қазақстанның жаңа тарихын қалыптастыру өзіміздің қолымызда, ағайын!
Сол себепті, баршаңызды референдумға біркісідей қатысуға шақырамын!
ПАРЛАМЕНТ МӘЖІЛІСІНІҢ ДЕПУТАТЫ МЕЙРАМБЕК ТӨЛЕПБЕРГЕН КӘСІПОДАҚ МҮШЕЛЕРІМЕН КЕЗДЕСТІ
Автор: Жамбыл, Мейрамбек Төлепберген, референдум
Президент Қ.К.Тоқаевтың жалпыұлттық референдум өткізу бастамасын қолдау жөнінде ақпараттық-түсіндіру жұмыстары бойынша Парламент Мәжілісінің депутаты Мейрамбек Төлепберген Жамбыл облыстық "Кәсіподақ үйіңде" кәсіподақ мүшелерімен кездесті.
Паламент Мәжілісінің депутаты кәсіподақ мүшелеріне алда келе жатқан рефердумды қолдаудағы ақпараттық-насихаттық жұмыстармен таныстырып шықты.
"Референдумда саяси жүйені түбегейлі өзгерту, супер президенттік басқарудан күшті парламенті бар президенттік республикаға түпкілікті көшу, саяси партияларға мүмкіндіктер беру, Сенат пен Мәжілістің, мәслихаттың депутаттарын сайлауды саяси бәсекелестік негізінде жүргізу, жергілікті мемлекеттік басқару жүйесін қайта қарау, азаматтық қоғам институттарының рөлін күшейту, халықтың әлеуметтік, құқықтық жағынан қорғалуы секілді қордаланған мәселелер қарастырылады", – деп атап өтті Мейрамбек Төлепберген.
Конституцияға енетін саяси реформалық өзгерістердің барлығы мемлекеттің дамуына бетбұрыс жасайды.
Осындай республикамыздың тарихында болып жатқан маңызды кезеңде болашағымыз үшін жұдырықтай жұмылатын уақыт жетті.
Әділдік салтанат құратын уақыт алыс емес.
Сондықтан, елім деген әр азаматты осындай берекелі істі қолдауға шақырамын.
Түзетулер сіз бен біз қолдасақ қана енгізілмек.
"Туған жер үшін, ел үшін, болашақ ұрпақ үшін жасалып жатқан бастамаға бірге атсалысайық", – деп аяқтады депутат сөзін.
Кездесу соңында кәсіподақ мүшелерімен пікір алмасып, ұсыныстарын тыңдай отырып, сұрақтарына жауап берді.
Азаматтардың ықпал ету мүмкіндігін арттырады.
Бүгін "AMANAT" партиясы жанынан құрылған республикалық штаб мүшесі, мәжіліс депутаты Гүлдара Нұрымова аудандық орталық кітапхананың ұжымымен кездесу өткізді.
Сонымен қатар, жиынға облыстық штаб мүшесі, облыстық мәслихат депутаты Керімқұл Бегалиев қатысты.
Алғы сөз алған облыстық штаб мүшесі Керімқұл Бегалиев биылғы жылдың 5 маусымы жалпыхалықтық референдум күні екендігін айтты.
Алдағы референдумның мақсаты саяси, құқықтық жүйемізді жетілдіру, конституциялық реформа жасау.
Конституциялық реформа ел дамуының жаңа кезеңі басталғанын көрсетеді.
Конституциядағы 98 баптың 33-і өзгертілмек.
Нақтылап айтса, Мәжіліс пен облыстық мәслихаттардың депутаттарын сайлаудың аралас мажоритарлы-пропорционалды моделі енгізіледі.
Мәслихаттардың ықпалы артады Бұл қадам сайлаушылардың көзқарастары мен пікірлерін барынша толық қамтуға мүмкіндік береді.
Аудандық және қалалық мәслихаттардың депутаттарын сайлаудың мажоритарлық жүйесінің толықтай енгізілуі өңірлердің тыныс-тіршілігіне азаматтардың ықпал ету мүмкіндігін арттыруға жол ашатындығын атап өтті.
Өз кезегінде сөз алған Гүлдара Алданышқызы нақты енгізілетін өзгерістер мен толықтыруларға тоқталды.
-Конституцияның жаңарған нұсқасында Мемлекет басшысының жақын туыстарына саяси лауазым иеленуге және квазимемлекеттік секторда басшылық қызмет атқаруға тыйым салынады.
Сондай-ақ құқық қорғау саласы бойынша маңызды өзгерістер енгізіледі.
Атап айтсақ, Конституциялық сот құрылады.
Адам құқықтары жөніндегі уәкілдің, яғни омбудсменнің мәртебесі Ата заңмен айқындалады.
Елімізде өлім жазасы мүлде жойылады.
Мұның бәрі азаматтардың құқықтары мен бостандықтарын қорғау үшін жасалып жатыр.
Жердің және табиғи ресурстардың иесі халық деген норманы Конституцияда біржола бекітудің саяси мәні зор болмақ және болашақта бұл мәселені әртүрлі түсіндіруге жол берілмеуі керек.
Осыған байланысты, Негізгі заңның 6-бабын мынадай редакцияда беру ұсынылады: "Жер және оның қойнауы, су, өсімдіктер және жануарлар әлемі, басқа да табиғи ресурстар халыққа тиесілі. Осындай тарихи өзгеріс жасауға әр қазақстандықтың қатысуы маңызды",-деді.
Кездесу соңында Гүлдара Алданышқызы барлық қызметкерлерді 5 маусым күні дауыс беруге шақырды.
Референдумға дайындық жүріп жатыр.
Алыс-жақын шет елдерде Қазақстан Конституциясына өзгерістер мен толықтырулар енгізу жөніндегі республикалық референдумда дауыс беру үшін 65 сайлау учаскесі жұмыс істейді.
Соның үшеуі Түркияның Анкара, Ыстамбұл және Анталия қалаларында орналасқан.
Учаскелер дипломатиялық миссия өкілдіктерінің жанынан ашылған.
Оларда осында білім алып жатқан үш мыңға жуық қазақстандық студент және дипломатиялық миссия өкілдері мен туристер дауыс бере алады.
Сондай-ақ денсаулығына байланысты сайлау учаскелеріне келе алмайтындар үшін жылжымалы жәшік те қарастырылған.
Асан Мәжітов, № 286 сайлау учаскесі комиссия Төрағасының Орынбасары:
Дауыс беру үшін Қазақстан азаматының жарамды жеке құжаты болуы тиіс.
Анталиядағы, Ыстамбұлдағы Бас консулдығымыз және Елшілігіміз консулдық есепте тұрған азаматтарымызға бұл ақпараттарды жеткізуде.
Өз тарапымыздан Қазақстан азаматтарын ең жақын сайлау учаскесіне алдын-ала хабарласып, сайлаушылар тізіміне енгізу үшін мәлімет берулерін сұраймыз.
Тілек Махамбетжан, студент:
Референдум еліміз үшін өте маңызды.
Және мен Қазақстан Республикасынның азаматы ретінде өзімнің пікірімді білдіруді азаматтық борышым деп білемін.
5 мамыр күні болатын референдумға өзімнің достарыммен бірге барып, өз ойымды, өз пікірімді білдіремін.
Және барша отандастарымызды дауыс беруге шақырамын.
Референдумды өткізуге дайындық Брюссельде де қызу жүріп жатыр.
Отандастарымыз үшін Бельгиядағы Қазақстан елшілігі ғимаратының есігі ашық.
Сайлау учаскелелері бесінші маусымда жергілікті уақыт бойынша таңғы сағат 7-ден кешкі 8-ге дейін жұмыс істейтін болады.
Тимур Сұлтанғожин, учаскелік сайлау комиссиясының төрағасы:
Қазіргі есеп бойынша, Бельгиядағы референдумға Қазақстанның 200-ге жуық азаматы қатысуы мүмкін.
Басқа да отандастарымыз болса, біздің консулдық бөлімшеге хабарласуын сұраймыз.
Алдағы референдум туралы ақпаратты Фейсбук пен интернет-порталымыз және смс хат арқылы таратып жатырмыз.
Мемлекет басшысы қолға алған реформалар мен Конституцияға өзгерістер енгізу бастамасы азаматтарымыздың үлкен қызығушылығын тудырып отыр, сондықтан көп адам келеді деп күтеміз.
БІЗ ҮШІН ДАУЫС БЕРЕ САЛАДЫ ДЕГЕН БЕЙҚАМДЫҚ КЕРЕК ЕМЕС - ДЕПУТАТ ПІКІРІ
Автор: Нұрбол ӘЛИЕВ, Алматы облыстық мәслихатының депутаты
Санаулы күннен кейін ел өміріндегі елеулі оқиғаға куә боламыз.
Қазақстанның дамуы мен халқының бақуатты өмір сүруі үшін Мемлекет басшысы Қасым-Жомарт ТОҚАЕВ 5 маусымда жалпыхалықтық референдум өткізетінін айтқан сәттен бастап болашаққа деген ел көңіліндегі күдік сейіліп, үміт оты жана бастағаны рас.
Ата Заңымыздың үштен бір бөлігіне өзгеріс енгізу Жаңа Қазақстанның жаңғыруына жасалған батыл қадамның бірі.
Конституциядағы 33 бабқа енгізілетін 56 өзгеріс ең алдымен билік үшін емес, халық үшін керек.
Ел Президентінің "халық үнін еститін үкімет" қағидасының толыққанды іске асуына да осы референдумнан кейін кеңінен жол ашылады деген сенім мол.
Референдум өтеді деген күннен бастап, елдің талап-тілектері мен ұсыныстары бұқаралық ақпарат құралдары мен әлеуметтік желілерде кеңінен талқылана бастады.
Әркім өзін толғандырып жүрген мәселеге орай өзгеріс керек екенін айтып жатыр.
Мұндай белсенділік бұқараның саяси сауаттылығының жоғарылағанының белгісі.
Өзім Райымбек ауданының орталығында тұратындықтан ауылдықтардың басты арман-мақсаты жер мәселесі екенін жақсы білемін.
Әсіресе, жайылымдық жердің дауы ауылдағы ағайынды алаңдатып отырған үлкен мәселе.
Референдумда осы жер мәселесінің көтеріліп жатуы да қарапайым халықтың үніне құлақ асу деп ойлаймын.
Отыз жыл билік партиясы болып келген "NUR OTAN" Қаңтар оқиғасынан кейін "AMANAT" партиясы деп аталды.
Дәл осы тұста менің маңдайыма облыстық мәслихаттың депутаты болу бұйырды.
Кезінде мәслихатта көп нәрсе қаралғанымен оның бәрі бірдей шешіле бермейтін.
Президентіміз Жаңа Қазақстанды құру бағытында мәслихаттың рөлін арттыруға аса мән беріп отыр.
Бұл мәслихат депутаттарының мәртебесін көтеріп қана қоймайды, сонымен бірге, халық қалаулыларына зор жауапкершілік артады.
Біз осы жауапкершілікті сезіне отырып Мемлекет басшысының саяси өмірімізге енгізіп жатқан жаңаша бастамасына қолдау көрсетуіміз керек.
Осы тұста бұқара халықтың да ауызбіршілігі қажет.
"Біз бармасақ та біз үшін дауыс бере салады" деген осы уақытқа дейінгі сайлауларға қарағандай бейқамдық керек емес.
Қазақстанның әр азаматы референдумға қатысып, өз таңдауын жасауға, сол арқылы Жаңа Қазақстанды құруға үлес қосуға міндетті.
Cаll орталықтар – 7/24 режімде.
Орталық референдум комиссиясының төрағасы Нұрлан Әбдіров Түркістан облысының Арыс және Шымкент қалаларында іссапарда болып, өңірлердің референдумға дайындығын бақылады.
Сапар аясында қос қалада рефе­рендумға дайындық пен оны өткізу, дауыс беруге арналған учас­келерді материалдық-техни­калық жабдықтау жөніндегі әкім­дік­тер мен аумақтық референдум комиссияларының жұмыс мәселелері қаралған семинар-кеңестер өтті.
Аумақтық референдум комиссияларының мүшелері, жергілікті атқарушы және өкілді органдардың өкілдері, әділет департаментінің, прокуратураның басшылары және БАҚ өкілдері қатыс­қан семинарларда "Қазақ­стан Республикасының Консти­ту­циясына өзгерістер мен толық­ты­ру­лар енгізу туралы" заң жобасы, дауыс беру күні БАҚ өкілдерін тіркеу тәртібі, референдум тура­лы заңнаманы бұзғаны үшін жауап­кершілік түсіндірілді.
Кеңесте Нұрлан Әбдіров азамат­тарды ақпараттандыру мә­се­­ле­леріне кеңінен тоқталды.
Ал әкімдік өкілдері осы бағытта атқа­рылған жұмыстар туралы жан-жақ­ты баяндады.
Мәселен, Түркістан облысында республикалық референдум туралы ақпарат пен кеңес бе­ре­тін бірыңғай Call орта­лық іске қо­сылды.
Бірыңғай Саll орта­лығына хабарласып, республикалық референдумға қатысуға құқығы бар азаматтардың тізімінде бар-жоғын тексеріп, сондай-ақ өз учас­кесінің нөмірі мен мекен­жайын нақтылауға болады.
Шым­ке­нт қаласында да аптасына 5 күн референдум өткізу бойынша азаматтардың сұрақтарына жауап беретін Cаll орталықтар ұйымдастырылған.
Ал 1 маусымнан бастап бұл орталықтар аптасына 7 күн, тәулігіне 24 сағат режімге ауыстырылады.
"2 GIS" жүйесінде 1 маусымнан бастап мобильді платформалар үшін қолжетімді болатын "референдум учаскесін іздеу" сервисі қосылады.
I-shymkent.kz сайты арқылы сайттағы дауыс берушілер тізімінде тексеру сервисі жұмыс істейді, Telegram-да ishym_bot іске қосылған, осы сервистердің көмегімен әрбір азамат ЖСН теру арқылы референдум бойынша өз учаскесін анықтай алады.
Семинарға қатысушылардан келіп түскен барлық сұрақтарға Орталық референдум комиссиясының өкіл­де­рі толық жауап берді.
"Референдум ұйымдастыру мен өткізу бойынша барлық іс-шараға барынша күш салу керек. Дауыс беру күніне екі аптадан аз уақыт қалды. Референдумды өткізуге байланысты барлық ұйымдастырушылық аспектілерді пысықтау қажет", деп атап өтті комиссия төрағасы.
Сонымен қатар кеңесте екі қаладағы 15 учаскеге инс­пек­ция­лық тексеру жүргізіліп, ерекше қажеттіліктері бар адамдарға жағдайлар жасау жұмыстары пысықталды.
Учаскелік комиссия мүшелері дауыс беруге арналған үй-жайды ұйымдастырушылық-техникалық қамтамасыз ету, мүге­дек­тігі бар сайлаушылар үшін қажетті жағдайлар жасау туралы баяндады.
Жиында Нұрлан Әбдіров комиссияларға дауыс беруді және дауыс санау про­цедурасын ұйымдастыру кезін­де қоғамдық бірлестіктердің, халықаралық байқаушылар мен БАҚ өкілдеріне қажетті шолуды қамтамасыз ету қажеттігін тапсырды.
Сондай-ақ, ол учаскелердегі барлық ақпараттық-түсіндіру мате­риалдары референдумның бар­лық қатысушыларының, оның ішінде мүгедектігі бар адамдар үшін қолжетімді және ыңғайлы болуы тиіс екенін атап өтті.
"Бұл санаттағы бірде-бір азамат назардан тыс қалмауы тиіс", деп атап өтті Н.Әбдіров.
Учаскелік комиссия мүше­ле­рі­мен кездесу аясында "Дауыс беру күні" атты ойын тәртібін қолдана оты­рып, комиссия мүшелерін да­йындау бойынша оқу тренингі ұйымдастырылды.
Тренингтің мақсаты – комиссия мүшелерінің дауыс беру рәсімін игеруі, рефе­рен­думға қатысу құқығы бар аза­м­ат­тардың тізімі, есептен шығару куәліктері, азаматтардың, қо­ғам­дық бірлестіктер өкілде­рі­нің ауыз­ша және жазбаша өтініштерімен жұмыс істеудің тәжірибелік дағ­ды­ла­рын игеру.
Кездесу қорытындысы бо­йынша Нұрлан Әбдіров аумақтық және учаскелік комиссиялардың мүшелеріне бірқатар нақты тапсырма беріп, дауыс беру күні референдумды ұйымдастыру мен өткізу заңнама талаптарына сәйкес жүзеге асырылуы тиіс екенін ерекше атап өтті.
ТҮРКІСТАНДА ҮЛГІСІ БӨЛЕК ҮГІТ-НАСИХАТ ЖҮРІП ЖАТЫР.
Автор: Түркістан облысы әкімінің баспасөз қызметі.
Түркістан облысында 5 маусымда өтетін референдумды насихаттау және Ата Заңға енгізілетін өзгерістерді түсіндіру жұмыстары ерекше әрі түрлі форматта өтіп жатыр.
"Amanat" партиясының Түркістан облыстық филиалы жанынан құрылған қоғамдық штаб мүшелері әдеттегідей мәжіліс залдарындағы жиналыстарға емес, халық жиі шоғырланған орындарға тікелей барып, диалог орнатты.
Бұған дейін штаб өкілдері малшылармен, ауыл тұрғындарымен, тракторшылармен, диқандармен, базардағы сатушылармен, көше сыпырушылармен, ауыл шаруашылығы саласының өкілдерімен, мұғалімдермен, дәрігерлермен, ақсақалдармен және басқа да сала өкілдерімен жүздесті.
Жылыжайларда, егістік басында, ашық аспан астында келелі пікір алмасулар өткізілді.
Осы кездесулерде тұрғындар тарапынан 980-нен астам түрлі өтініш ұсыныстар түсті.
Оның бәрі бақылауға алынып, бірқатары шешімін тауып жатыр.
Штаб құрамына 400-ден астам адам енгізілген.
Олардың арасында қоғам және партия белсенділері, фракция мүшелері, зиялы қауым, БАҚ және түрлі сала өкілдері бар.
Сонымен бірге республикалық штаб мүшелері де өңірге келіп, халықпен кездесуде.
Жалпы Түркістан облысында 1,1 млн.
сайлаушы, 900-ден астам сайлау учаскесі бар.
Сайлаушылардың саны жөнінен өңір республикада алдыңғы орында.
Бұған дейін партия филиалы жанынан құрылған қоғамдық штаб мүшелері 600-дей кездесу өткізіп, елді мекендерді аралап шықты.
Бір ерекшелігі, облыстағы үгіт-насихат және түсіндіру жұмыстары ерекше әрі түрлі форматта ұйымдастырылған.
Мақсат – халықты мейлінше көбірек қамту.
"Amanat" партиясының Түркістан облыстық филиалының атқарушы хатшысы Бейсен Тәжібаевтің айтуынша, елдің саяси өзгерістерге ықыласы жақсы.
Партия басшылығы тарапынан берілген тапсырмалар мен жоспарлар жүзеге асып жатыр.
Партия филиалы жанынан құралған қоғамдық штаб бүкіл елді аудан, қаланы, елді мекендерді аралап жатыр.
Кездесулерде елге Ата Заңға енгізілетін маңызды өзгерістер, референдумның мән-мағынасы кеңінен түсіндірілуде.
263 фракция мүшесі мен Парламент Мәжілісінің 4 депутаты, жалпы 400-ден астам азамат елге түсіндіру жұмыстарын жүргізді.
Ерекше форматтар таңдалып, еркін сұхбаттар өтті.
Алдағы уақытта өңір жұртшылығы референдумда белсенділік танытады деген сенім мол, – дейді ол.
Елімнің ертеңіне сенемін!
Автор: Лейтенант Малика ШынжІгІтова, Атырау қаласы
Президентіміз Қ.Тоқаевтың 2022 жылғы 05 мамырдағы №888 Жарлығы негізінде елімізде Ата Заңымыз – Қазақстан Республикасының Конституциясына өзгерістер мен толықтырулар енгізу бойынша Республикалық референдум өткізілетіні белгіленген болатын.
Еске сала кетсек, Мемлекет басшысы ағымдағы жылдың 16 наурызындағы халыққа Жолдауында Ата Заңымыздың кейбір баптарына өзгертулер мен толықтырулар енгізу жөнінде айтқан болатын.
Сонымен қатар еліміздегі сайлау жүйесін жетілдіру жөнінде де тың бастамалар көтерген еді.
Міне, бүгін соның негізі ретінде Ата Заңымыздың кейбір тұстарын өзгертуде Республикалық референдум арқылы халықтың ойымен толық санасуды жөн санады.
Жолдаудағы жаңа Қазақстан мен жарқын болашағымыздың бейнесін айқындайтын бағыттарды толық түсінген, егемендігіміздің берік тірегі ішкі тыныштығымызды күзеткен ұландық жауынгерлер де бұл саяси науқанға белсенді ат салысатынын көрсетіп отыр.
Жедел мақсаттағы батальон командирінің тәрбие және әлеуметтік-құқықтық жұмыстар жөніндегі орынбасары капитан Мерхат Садықов:
Президентіміз Қасым-Жомарт Кемелұлы Тоқаев Қазақстан халықтары Ассамблеясының кезекті сессиясында Ата Заңға енетін өзгерістерді жалпы халықтың таңдауына беріп, республикалық референдум өткізуді ұсынған кезде: "Біз Екінші Республиканы бірге құрамыз, Жаңа Қазақстанды бірге өркендетеміз! Әр азаматқа бірдей мүмкіндік беретін әділ әрі дамыған мемлекет боламыз!" деп айтқан еді.
Жалпы референдум бұл демократиялық қоғамның маңызды саяси құралы деп білемін.
Кез-келген ел өміріне қатысты ауқымды мәселені халықтың таңдауына берген Мемлекет басшысының жаңа Қазақстан құрудағы жаңа саясатын толығымен қолдаймын.
Отанымның ішкі тыныштығын күзеткен ұландық офицер, бастысы елімнің азаматы ретінде республикалық референдумға қатысамын, өйткені Қазақстанның болашақтағы жарқын жетістіктері, әлемдік аренадағы абыройлы орны мен үшін бәрінен қымбат!
Бөлімше бастығы (топ бастығы) аға сержант Шынтас Төлебаев:
Біз жақында ғана Президентіміздің 16 наурыздағы халыққа Жолдауын оқып, түсініп, Қазақстанның жарқын болашағы үшін жасалған тарихи байламдар мен бағыттарды көрген едік.
Ата Заңымыздың 31 тармағына өзгеріс енгелі тұр.
Ал референдум негізінде Ата заңымызға өзгеріс енгізу тарихымызда алғаш рет болады.
Сондықтан маңызды қадамның салмақтылығын жете түсінгеніміз абзал.
Әсіресе замандастарымның бұл саяси науқанға белсенділігі ерекше.
Өйткені мемлекет басшысы айқындап берген Жаңа Қазақстанды құрудағы әрбір белестер, әрбір кезеңдер әрқайсысымыздан Отан үшін жасалатын қажырлы адал еңбек пен Отанға деген шексіз сүйіспеншілікті талап ететіні сөзсіз.
Батыр бабаларымыз қалдырған ұлан-ғайыр байтақ даланы, гүлденген, өркендеген елдермен қатар қойып, көздің қарашығындай сақтап, болашаққа аманаттау біздің парызымыз.
Сондықтан мен де референдумға қатысып, елімнің ертегідей өмірі үшін дауысымды беремін!
Жедел мақсаттағы батальоны 2 ротасының қатардағы жауынгері Жалғас Сатыбалдиев:
Мен Атырау қаласындағы Ұлттық ұлан қатарына азаматтық борышымды атқару үшін Орал қаласынан шақырылдым.
Мерзімдік қызметімнің аяқталуына да аз уақыт қалды.
Біз Отанымыздың құқықтық тәртібін күзетуші ұландармыз.
Күнделікті халық арасында қызметте жүріп, қаншама қуанышты да қайғылы да оқиғаларға куә боламыз.
Біз үшін егемендігіміздің баянды болуына тірек - ішкі тұрақтылығымыз, қарапайым халықтың амандығы бәрінен маңызды.
Елімізде болғалы жатқан Республикалық референдум әрбір азаматтың құқығы мен қауіпсіздігінің, өмірінің қорғалуына кепілдік беретін - Ата Заңымызға енгелі жатқан өзгерістер мен толықтыруларға байланысты екенін жете түсінеміз.
Президентіміз әрбіріміздің таңдауымызға берген саяси шараға менде қатысып өзімнің ұстанымымды білдіремін.
Бұл үшін бізге барлық жағдай жасалған.
Бастысы бұл менің бақытты болашағым, заманмен үндес өркениетті елімнің ертеңі үшін жасалып жатқан нық қадамдар екенін анық білемін.
Референдум өткізу барысында азаматтарды ақпараттандыру туралы кеңес өтті.
Қазақстан азаматтары референдумдағы өз учаскесін ЖСН арқылы таба алады.
Орталық референдум комиссиясында Нұрлан Әбдіровтің төрағалығымен офлайн және онлайн режимде азаматтарды алдағы референдум туралы ақпараттандыру мәселелері жөнінде кеңес өтті.
Отырысқа Цифрлық даму, инновациялар және аэроғарыш өнеркәсібі, Ақпарат және қоғамдық даму министрліктерінің, әкімдіктердің, барлық өңірлердің аумақтық комиссияларының басшылығы, сондай-ақ бұқаралық ақпарат құралдарының өкілдері қатысты.
Орталық сайлау комиссиясының төрағасы Нұрлан Әбдіров өз кіріспе сөзінде "Референдум туралы" Конституциялық заңға сәйкес референдумды ұйымдастыру мен өткізу ашық әрі жария түрде жүзеге асырылып отырғанын атап өтті.
Орталық референдум комиссиясы азаматтарды референдумға әзірлік барысы туралы барынша хабардар етіп келеді.
Төраға Комиссияның барлық отырыстары гибридті форматта, яғни офлайн әрі онлайн режимдерде бұқаралық ақпарат құралдарының міндетті түрде қатысуымен өтіп отырғанын айтты.
Отырыстар ОРК интернет-ресурсы арқылы трансляция арқылы көрсетіліп, сурдоаудармамен қамтамасыз етіліп келеді.
Әр отырыстан кейін БАҚ-қа арналған брифингтер өткізілуде, онда журналистердің барлық сұрақтарына толық жауаптар беріліп жатыр.
Референдумның барлық қаулылары, баспасөз релиздері мен өзге де ақпараттық материалдары комиссияның интернет-ресурсында орналастырылған және барлығына қолжетімді.
Ақпараттық-түсіндірмелік бейне, аудиороликтер, интернет-баннерлер, баспа басылымдарына арналған модульдер әзірленіп, республикалық және өңірлік БАҚ-қа таратылып отыр.
Осылайша, комиссия тарапынан референдумға дайындық процесінің ашықтығы мен жариялылығын қамтамасыз ету бойынша барлық қажетті шаралар қабылдануда.
Іс-шарада Ақпарат және қоғамдық даму министрі Асқар Омаров сөз сөйлеп, Министрлік барлық ақпараттық ресурстарды осы жұмысқа тартып, сондай-ақ ақпараттық алаңға тұрақты мониторинг жүргізіп отырғанын атап өтті.
БАҚ-та және әлеуметтік желілер арқылы әр өңір бойынша дауыс беруге арналған учаскені іздеу жөнінде ақпараттық хабарламалар мен графикалық өнімдер таратылғанын атады.
Үгіт жұмыстары кезеңінде 5 мамырдан бастап 499 республикалық және өңірлік бұқаралық ақпарат құралына мониторинг жасалды, олардың: 321-і газет, 47-сі телеарна, 131-і интернет-ресурс.
2022 жылғы 26 мамырдағы жағдай бойынша үгіт жұмыстарын бұзу жағдайлары тіркелмеген.
Цифрлық даму, инновациялар және аэроғарыш өнеркәсібі вице-министрі Әсет Тұрысов кеңеске қатысушыларды "ЖСН бойынша дауыс беруге арналған учаскені іздеу" сервисін әзірлеу бойынша ведомствоның атқарған жұмысы туралы хабардар етті.
Бұл сервис 3 ақпараттық ресурста орналастырылған.
Қазақстан азаматы ЖСН арқылы референдумдағы өз учаскесін таба алады.
Учаске болмаған жағдайда, автоматты түрде әкімдіктердің call-орталықтарының тізімдері көрсетіледі.
Осы сияқты сервистер Kaspi.kz және Қазақстан Халық банкінің Homebank қосымшаларында жасалынуда.
Жақында осы сервис іске қосылады деп күтіліп отыр.
Сондай-ақ, облыс әкімдіктерінің өкілдері халыққа дауыс беру учаскелері туралы ақпарат беру бойынша референдум, колл-орталықтардың, Telegram боттардың жұмысы туралы хабардар ету жөнінде атқарып отырған жұмыстары туралы баяндады.
ОРК төрағасы азаматтардың есептен шығару куәліктері арқылы дауыс беру мәселелеріне ерекше назар аударды.
Нұрлан Әбдіров азамат өзінің тұрғылықты жерін ауыстырған жағдайда ағымдағы жылдың 20 мамырынан бастап 4 маусым сағат 18.
00-ге дейін учаскелік комиссияға берген өтініш негізінде есептен шығару куәлігін алуға құқылы екенін атап өтті.
Есептен шығару куәлігін сенімхат негізінде алуға жол беріледі.
Бұл ретте сенімхатты нотариалды куәландыру міндетті емес.
Есептен шығару куәлігін көрсеткен кезде учаскелік комиссия дауыс беру күні азаматты оның келген жері бойынша учаскедегі тізімге енгізеді.
Есептен шығару куәлігі бір елді мекен шегіндегі басқа учаскеде дауыс беруге қатысқысы келетін азаматтарға берілмейді.
Жиын соңында Нұрлан Әбдіров дауыс беру күніне аз уақыт қалғанын айтты.
Сондықтан азаматтарды алдағы референдум туралы хабардар ету жөніндегі барлық қажетті шараларды күшейту маңызды екенін алға тарта отырып, БАҚ ресурстарын, SMS жіберілімдерді, колл-орталықтардың, әкімдіктер жанындағы Telegram боттардың жұмыстарын қарқындату қажетттігін атап өтті.
ОРК Төрағасы Нұрлан Әбдіров: "Қазақстандықтар азаматтық белсенділік танытып, өздерін тізімде тексеруі, енгізілмеген жағдайда, тіркелген жері бойынша тиісті учаскелік комиссияларға жүгінуі, сондай-ақ өзінің болатын орнын ауыстырған кезде дауыс беру үшін есептен шығару куәліктерін уақтылы алуы тиіс. Республиканың барлық азаматтарына олардың референдумға қатысудағы конституциялық құқықтарын іске асыруға барлық мүмкіндіктерді жасау қажет" – деп атап өтті.
"Amanat": Республикалық штаб мүшесі тарихи белесте халықты бірігуге шақырды
Бүгін ҚР Парламент Мәжілісі депутаты, "AMANAT" париясының республикалық штаб мүшесі Қайнар Абасов Төлеби ауданында болып, бірқатар маңызды кездесулер өткізді.
Ең алдымен Қайнар Бегалыұлы Алатау ауылы, Қорған және Біркөлік елді мекендерінің жергілікті тұрғындарымен кездесті.
Басқосу кезінде депутат жалпыхалықтық референдумның маңызына тоқталып, тұрғындарға дауыс берудің ережелері мен шарттарын түсіндірді.
Жиынға Төлеби ауданы әкімінің орынбасары Б.Құралбаев, "AMANAT" партиясы Төлеби аудандық филиалының атқарушы хатшысы Қ.
Қансейітов, сондай-ақ аудандық мәслихат депутаттары да қатысып, референдумды қолдауға шақырды.
Ата заңымызда жер және жер қойнауы – халықтың меншігі, "Өлім жазасына" тыйым салу, Президент және судьялар, сайлау комиссиясының өкілдері, әскери және Ұлттық қауіпсіздік қызметшілері ешқандай партияның, қоғамдық бірлестіктердің мүшелігінде болмауға тиіс деген сынды маңызды өзгерістер енгізілмек.
Сондықтан алдағы 5 маусым күні әрбір қазақстандық өз таңдауын жасап, дауыс бергені маңызды.
Ендеше мен сіздерді белсенділік танытып, бір кісідей атсалысуға шақырамын, – деді республикалық штаб мүшесі.
Бірінші мамыр ауылында көпбалалы аналармен, аз қамтылған отбасылармен, өзін-өзі қамтып отырған және ерекше қажеттіліктері бар азаматтарымен де жиын өтті.
Қ.Абасов алдағы науқанның маңызы ерекше екеніне тоқталды.
Шара барысында ауыл тұрғындары тарапынан көтерілген ұсыныстар мен талап-тілектер де назардан тыс қалмады.
Мәселен жайылым тапшылығы, несие пайызын төмендету, кепілге қойылатын жылжымайтын мүлікке қатысты ұсыныстары назарға алдынды.
Кездесулер соңында жиналғандар депутаттарға өз ықылыстарын білдіріп, жалпыұлттық референдум өткізу бастамасын қолдайтынын және Жаңа Қазақстан құру жолында мемлекетке үлкен сенім артатынын жеткізді.
Ауыл тұрғындары референдумды қолдайды.
Кеше "AMANAT" партиясы жанындағы облыстық, аудандық штаб мүшелері Нағи Ілиясов ауылының тұрғындарымен кездесу өткізді.
Кездесу барысында тұрғындарға алдағы референдумның маңыздылығы айтылып, дауыс беру ережелері түсіндірілді.
Штаб мүшелері Ата заңға енгізілетін өзгерістердің болашақта халықтың жағдайының жақсаруына оң әсер ететінін баса айтты.
Парламенттің рөлі мен мәртебесін күшейте отырып, сайлау жүйесін реформалау, жаңа саяси партиялардың құрылуы маңызды.
Сондықтан әрбір азаматтың ұсынысы, қолдауы және белсене атсалысуы референдумның іске асуына ықпал етпек.
Бұл референдум арқылы тарихи шешімдер қабылданады.
"Сондықтан ел тағдырына бей-жәй қарамайтын әрбір адам өз таңдауын жасап, осы науқанға атсалысуы керек", деді өз сөзінде аудандық штаб төрағасы Еркебұлан Жақып.
Жиынға келген ауыл тұрғындары реформаларды қолдап, референдумға белсенді қатысатындарын атап өтті.
АТА ЗАҢ ҚАТЕ ЗАҢ БОЛМАСЫН немесе алда болатын референдум туралы .
Автор: Нұрлан Исқалиев
Қазіргі кезде елімізде республикалық референдум арқылы қабылдауға ұсынылған "Қазақстан Республикасының Конституциясына өзгерістер мен толықтырулар енгізу туралы" Қазақстан Республикасы Заңының жобасы қызу талқылануда.
Ата Заңға түзетулерді ел Президенті бір топ құқықтанушы ғалымнан құрған жұмыс тобы әзірледі.
Алайда мемлекеттің Негізгі Заңына өзгерістер мен толықтырулар қоғамның, конституциялық құқық саласы маман ғалымдарының талқылауына салынбады.
Жұмыс тобы Президент тарапынан берілген нұсқауды бір айға жетпейтін қысқа мерзімде тапсырыс аясынан аспай заңдық тұрғыдан ресімдеп берумен шектелді.
Азаматтық қоғам бұл жайға аса мән беруде, қоғамдық ұйымдар, жекелеген азаматтар үндеулер жасап, әлеуметтік желіде елімізді дамытудың балама нұсқаларын белесене ұсынуда.
Осы құбылысты аңдағанда келетін ой – Президент ұсынып отырған мемлекеттің даму бағытын таңдауда қоғам бейжай селқос қалмай, белсенділік көрсетуде.
Бір таңқаларлық жәйт – еліміздің Негізгі Заңына өзгерістер мен толықтырулар енгізу кезінде заң шығарушы жоғарғы орган – Парламенттің сырт қалуы.
Қолданыстағы Конституцияға сай Парламент заңдар қабылдайтын бірден-бір орган.
Сондықтан ол Конституцияға өзгерістерді талқылаудан тыс қалуға тиіс емес еді.
Жұртшылық жобадан Президент 2022 жылғы 16 наурызда Қазақстан халқына арнаған Жолдауында мәлімдегеніндей күшейтілген Парламентті көре алмай отыр.
Билік енді Қазақстан халқының референдумда берер дауысын пайдаланып Құқық рухынан ауытқып кетті.
Бұл түзетулер елдің бүкіл саяси жүйесін өзгертуге бағытталғандықтан, құқықтық тұрғыдан алғанда осы жобаның күллі халық талқылауынан өткені демократияға да, әділдікке де сай орынды қадам болатын еді.
Референдумда дауыс тұтастай жобаға берілетіндіктен, заң жобасын әуелі баптар бойынша әрі міндетті түрде екі оқылымда қарайтын Парламентте талқылау қажет-ақ еді.
Бұл қағида Конститциялық заңдарға қатысты, ал Конституцияның мазмұнының өзі осыны талап етеді.
Осыдан кейін барып Ата Заңға өзгерістер мен толықтырулар енгізу туралы заң жобасы бүкілхалықтық талқылауға ұсынылғаны жөн болатын.
Енді Президенттің мұндай әрекетке неге барғанының астарын барлайық.
Құқық – әлеуметтік қызмет пен адамның өмірлік тіршілігіне байланысты құбылыс, алайда оның басты мақсаты әділеттілік екені елімізде талайдан ескерілмей келеді.
Құқықтың әлеуметтік құндылығы ұмытылды әрі тапталды.
Міне, енді қазір жалпы танылған қағидаттарға және халықаралық құқық нормаларына сүйеніп, адам және азамат құқығы мен бостандығы тікелей әрекеттегі құқық екенін мойындауға, таза тиімділік ұстанымынан арылып, "қолданыстағы құқық" ұғымын өзгертуге болатын мүмкіндік туған еді.
Біз осылайша ғана Екінші Республика негізін қалап, адам және азамат мүдделерінде мемлекеттік билікті шектейтін құқықтық тәртіпті іс жүзінде орната аламыз.
"Кәделік алым" және өткен жылдарда қордаланып қалған алуан мәселелер бойынша биліктің басқа да шешімдері жөнінде әлі де ұзақ айтыса беруге болар, бірақ осындай жағдайды болдырмайтын амалдарды бекітіп алмайынша, "Авгийдің атқорасын" әлеуметтік буырқануларсыз шешу мүмкін бола қоймайды.
Осы ретте "кәделік алым" мәселесі Ата Заңға өзгерістерден гөрі көп уақыт талқыланған жәйтті де айта кетейік.
Конституцияға ұсынылған біраз өзгерісті мақұлдай отырып, дегенмен біз мемлекетті басқару тұжырымдамасы өзгермегенін және бұрынғыша бір ғана субъект – Президентке мойынсыну қалғанын түсінуіміз керек.
Жобаға қайта оралып, бұл жәйт Ата Заңға өзгерістер енгізудің басқа амалын қалыптастыруды, қолданыстағы Конституцияның тиісті баптарын өзгертуді қажет ететінін шүбәсіз айқын көрсетіп отырғанын атап айтамыз.
Президент заңдар шығармайды, оған тек заңнамалық және конституциялық бастамалар жасау құқығы берілген.
Ең бастысы – Ата Заңға ұсынылған өзгерістер мен толықтырулар аса зәру болып отырған елді саяси-әлеуметтік қайта құруды бейнелемейді.
Мемлекет басшысы уәде еткен Парламентті күшейте отырып, Президент өкілеттіктерін қысқарту, оның билігін шектеу бола қойған жоқ.
Осыған орай республикалық референдум өткізуді кейінге шегеру және Ата Заңға түзетулерді қоғамның қалың бұқарасының, соның ішінде құқықтанушы ғалымдардың талқылауын жасау, айтылған ұсыныстарды ескеру, сонан кейін бұл заң жобасын Парламентте қарау, осылайша түпкілікті нұсқасын не әзірленген балама жобаны халықтың дауыс беруіне шығару орынды болады.
Бұл ретте бізге осы ұсынылып отырған түзетулер не үшін жасалып отыр: бұрынғы биліктің пәрменділігін уыстан шығармау, сөйтіп елді және халықты баяғыша жайлы жағдайда басқара беру үшін бе әлде саяси реформаларды жүргізуге қажетті әлдеқайда ұтқыр әрекеттер үшін бе деп аңтарылуға тура келеді.
Кейінгі болжамға сенгіміз-ақ келеді.
Онда осынау саяси реформаларды жүргізгеннен кейін елді басқаруға қоғамның едәуір бөлігін тарту үшін жаңа Ата Заң қабылдауға қайта оралуға, Парламенттің құқықтарын кеңейтуге, Сенатты жоюға, әділ, ашық және тіке сайлаумен құрылған халықтың бірден-бір өкілді органы Мәжілісті күшейтуге тура келеді.
Депутаттар құрамы шынайы халық қалаулыларына айналады, нағыз демократия орнығып, мемлекетті басқарудың құрылымы мен нысаны жетілдіріледі.
Енді ұсынылып отырған өзгерістерге тоқаталайық.
Бұл өзгерістер елді саяси-әлеуметтік қайта құрудағы қажеттілікті бейнелемейтінін тағы да қайталап айтамыз.
Өзгерістерде және толықтыруларда басқа заңдарда белгілеуге болатын даңғаза нормалар бар.
Атап айтқанда – Қазақстан Республикасы Президентінің жақын туыстарын мемлекеттік саяси қызметшілердің, квазимемлекеттік сектор субъектілері басшыларының қызметтерін атқару хақысынан айыру.
Бәрі де халыққа, елге адал қызмет ету ұстанымына байланысты.
Егер тереңірек байыбына барсақ, бұл – сол адамдардың құқығын бұзу.
Бұл – осы жағдайға айтуға сай келетін "кәнісіздік ақиқаты" жалпы ұғымына қарама-қайшы.
Егер біз құқық үстемдігі қағидатын ұстансақ, онда ақырына дейін әділ болуға және бұл ережелердің заңға қайшылығын атап айтуға тиіспіз.
"Республикалық референдум туралы" Қазақстан Республикасының 1995 жылғы 2 қарашадағы №2592 Конституциялық Заңының "Республикалық референдум қарсаңындағы үгiт" 7-бабының 1-тармағында "Республика азаматтарының, қоғамдық бiрлестiктерiнiң референдумға қойылған мәселе (мәселелер) бойынша жиналыстарда, митингiлерде, азаматтар жиынында, бұқаралық ақпарат құралдарында өз пiкiрiн бiлдiру құқығына кепiлдiк берiледi" деп көрсетілген.
Осы 7-бапқа сүйене отырып, Конституцияға ұсынылған өзгерістерде және толықтыруларда мына мәселелердің қабылдануына қарсы пікірімізді білдіреміз.
Конституцияның 44, 71-баптарына өзгерістерге және толықтыруларға сәйкес Конституциялық Сотты қалыптастыру кезінде Президенттің өкілеттігі күшейтілген, Президент Конституциялық Сот Төрағасын (Сенаттың келісімімен) және төрт судьясын тағайындайды, одан әрі Төрағаның ұсынуы бойынша Конституциялық Сот Төрағасының орынбасарын тағы да Президент тағайындайды.
Осылайша Конституциялық Сот он бір судьясының бесеуі осы тағайындалулары үшін Президентке міндетті болып шығады.
Бұл жағдай істерді қарау кезіндегі шынайылыққа және әділеттілікке күмән келтіреді, өйткені олардың Президентке жалтақтауы сөзсіз.
Ал 82-бапқа толықтыруларға сәйкес Жоғары Сот Кеңесінің төрағасын да Президент тек Сенаттың келісімімен тағайындайды, сот билігін жасақтаудан Мәжіліс тағы да тыс қалған.
Бұл өзгерістерге және толықтыруларға сәйкес сот билігі президенттік билікке тәуелді күйде қалып отыр.
Конституциялық Сот ұстынына қайта оралсақ, Президент сот билігін күшейтуге, сөйтіп оны заң шығарушы және атқарушы билік тармақтарымен тең әрі өзара тежемелі етуі тиіс еді.
Оның орнына ол атқарушы (президент) билігін күшейтіп, конституциялық бақылауды әлсіретті.
Мәжіліс депутаттарының сан құрамын да нақтылау керек.
Аралас (пропорциялық және мажоритарлық) сайлау жүйесі енгізілетіні ескеріліп, Мәжіліс депутаттарының саны көбейтілуі және ол даулы мәселелер кезінде тең дауыс болып қалмауы, Мәжіліс Төрағасының депутаттарға қысым жасауын болдырмау, оған шешуші дауыс құқығын бермеу үшін тақ болуға тиіс.
Бұл орайда депутаттардың жартысы пропорциялық және жартысы мажоритарлық жүйемен тең сайлануы керек.
Депутаттар санын облыстар, республикалық дәрежелі қалалар және астана санына, оларда тұратын сайлаушылар санына қарай орайластыру қажет.
Конституцияның 61-бабына өзгерістерде және толықтыруларда Үкіметке заң күші бар нормативтік құқықтық актілер шығару құқығын беру ұсынылды, бұл – билік тармақтарының өкілеттіктерін бөлу және осы негізде олардың арасындағы тепе-теңдік пен тежемелік конституциялық қағидатына қайшы, яғни мемлекеттік биліктің заң шығарушы тармағын әлсіретеді.
Мұндай норманы алып тастау қажет.
Мәжіліс депутаттарының санын азайту да халықтың өкілді органын әлсіретеді деп ойлаймыз.
Біз депутаттар саны бұрынғыша 107-ден кем болмауы, ал Сенат жойылған ретте 155-тен аз болмауы тиіс деп пайымдаймыз.
Конституцияның 72-бабында Конституциялық Сотқа жүгіну құқығын азаматтармен қатар қоғамдық ұйымдарға (заңды тұлғаларға) да беру қажет, бұл осы органның құқық қорғау мүмкіндігін және адам құқығын қорғау амалын күшейте түседі.
Конституцияның 91-бабы да даулы, Екінші Республика қалайша Елбасы орнықтырған басқару нысанының бұлжымауы қағидатымен өмір сүрмек?
Қолданыстағы Конституция президенттік билікті нығайту және заң шығарушы билікті едәуір әлсірету бағытында оған енгізілген өзгерістер мен толықтырулар салдарынан өзінің өмірлік өзектілік мәнін сарқылтқанын түсіну қажет.
Қолданыстағы Конституцияда билік тармақтары арасындағы өзара қарым-қатынас нақты айқындалмаған, мемлекеттік органдардың қабылданатын шешімдер үшін саяси жауаптылығы ресімделмеген, өкілеттіктердің қонымды теңгерімі қамтамасыз етілмеген.
Елдің жаңа Конституциясын қабылдау қажет және ол "Күшті Парламент – ықпалды Президент – есеп беретін Үкімет – тәуелсіз Сот – тиімді Конституциялық бақылау – еркін БАҚ" саяси-құқықтық формуласына сүйенуі тиіс деп санаймыз.
Бұл құқықтық формулада елдің Конституциясында жазылған билік халыққа тиесілі және биліктің барлық тармағы тең болуы, тепе-теңдік және тежемелік жүйеде әрі халықтың мүдделеріне жұмыс істеуі тиіс деген басты қағидаттар көзделген.
Жаңа Конституцияда билік институттарының міндеттері және өз қызметі үшін жауаптылығы айқындалып, түбегейлі жаңғыртылуы, конститциялық бақылау күшейтілуі тиіс.
Жоғарыда айтылғандар негізінде мыналарды қажет деп санаймыз:
Бірінші, ел Конституциясына ұсынылған өзгерістер мен толықтырулар жобасы үшін референдумда дауыс беруді "Республикалық референдум туралы" Қазақстан Республикасы Конституциялық Заңының "Республикалық референдум өткiзу мерзiмi" 19-бабына сәйкес одан әрі тағы екі айға кейінге қалдыру.
Мәселелерді қараудың қоғам үшін маңыздылығын ескергенде, бұл жерде асығыстық орынсыз.
Екінші, Конституцияның жаңа нұсқасын әзірлеу үшін комиссия құруды ұсынамыз.
Комиссияға мемлекеттік құқық саласының ғалымдары, билік ұстанымына тәуелсіз өз көзқарастары бар көрнекті қоғам қайраткерлері, саясаттанушылар, экономистер кіруі керек.
Жаңа Конституция жобасы әзірленген соң ол қоғамның кеңінен талқылауы үшін жариялануы қажет.
Өйткені елдің қолданыстағы Негізгі Заңы енгізілгелі отырған өзгерістерді және толықтыруларды ескергеннің өзінде қоғам дамуының өзекті қажеттіліктерін қанағаттандырмайды және оның жекелеген нормаларына қоғамның талқылауынсыз асығыс енгізіліп отырған түзетулер жағдайды түбегейлі өзгертпейді.
Үшінші, жаңа Конституция мәтіні пысықталған соң ол ел Парламенті палаталарының бірлескен отырыстарында талқыланып қабылдануы, содан кейін барып Конституциялық Кеңес мақұлдаған соң республикалық референдумға шығарылуы тиіс.
Екі рет осылай сенімді сүзгіден өткізу Конституцияның аса жоғары заңдылығын қамтамасыз етеді.
Мұндай тәжірибе дамыған елдерде кеңінен қолданылады.
Ымыраға келудің екінші жолы – республикалық референдумға сұрақтың балама нұсқасын енгізу болмақ, дауыс беруге арналған бюллетеньге мынадай мазмұндағы сұрақты қосымша енгізуді ұсынамыз:
Сіз басқарудың парламенттік-президенттік жүйесі бекітілген Қазақстан Республикасының жаңа Конституциясын әзірлеу және қабылдау қажеттігі туралы ұсыныспен келісесіз бе?
"Республикалық референдум туралы" Қазақстан Республикасы Конституциялық Заңының "Республикалық референдум тағайындау туралы шешiм" 18-бабының 2-тармағына сәйкес Республика Президентi референдум бастамашыларының келiсуiмен оны өткiзгенге дейiн оның бастамашыларының еркiн неғұрлым дәл бiлдiру үшiн референдумға қойылатын мәселенiң (мәселелердiң) тұжырымдамасын нақтылай түсуге хақылы.
Конституция 3-бабының 1-тармағына сәйкес халық қолданыстағы Конституцияға өзгерістерді және толықтыруларды қабылдауды немесе Қазақстанның жаңа Конституциясы қабылдануын қалай алады.
Жаңа Конституцияда қолданыстағы Конституцияның редакциясына ұсынылып отырған өзгерістер мен толықтырулар нұсқасында қамтылмаған мынадай ережелерді енгізу ұсынылады:
- Конституция 12-бабының 1 және 2-тармақтары мынадай редакцияда жазылсын:
Қазақстан Республикасында халықаралық құқық қағидаттарына және нормаларына сай әрі Конституцияға сәйкес жалпы танылған адамның және азаматтың құқықтары мен бостандықтары танылады және оларға кепілдік беріледі.
Адамның және азаматтың құқықтары мен бостандықтары тікелей қолданыста болады.
Адамның және азаматтың құқықтары мен бостандықтары әркімге тумысынан тиесілі, мейліншелігі және ажыратылмастығы танылады, заңдардың және өзге де нормативтік құқықтық актілердің мазмұнын және қолданылуын, заң шығарушы және атқаршу билік, жергілікті өзін өзі басқару қызметін айқындайды және сот төрелігімен қамтамасыз етіледі.
- суперпрезиденттік билік жүйесінен біржолата арылу үшін заң шығарушы, сот және атқарушы биліктер өкілеттіктерін нақты межелеу.
Парламент бір палаталы болып, Сенаттың жойылуы.
Премьер-министр, жоғары сот органдары, Орталық сайлау комиссиясының, Есеп (Жоғары аудиторлық) палаталарының мүшелері, Адам құқықтары жөніндегі уәкіл биліктің жоғарғы және бірден-бір өкілді органы – Мәжілісте баламалы негізде сайлануы,
- Мәжіліске депутаттар сайлаудың аралас (пропорционалдық және мажоритарлық) сайлау жүйелері негізінде және 50 пайыз тепе-тең үлесте сайлануы,
- саяси партияларды тіркеу, жасанды кедергілерді алып тастау, хабарлаушылық ету, елде шынайы саяси бәсекелестік орнату,
- елде барлық деңгейдегі сайлау комиссияларын құру және сайлау өткізу тәртібін толық өзгерту, сайлаудың шын мәнінде адал әрі ашық болуын қамтамасыз ету.
Сайлауды жалғандыққа бұрмалаған адамдардың жауаптылығын күшейту,
- сот билігінің биліктің өзге тармақтарынан, органдарынан немесе лауазымды адамдардан тәуелсіздігін қамтамасыз ету.
Судьялардың аумақтық мәслихаттардың немесе жергілікті халықтың тікелей сайлауы арқылы сайлануы тәртібін әзірлеу,
- экономикалық және әскери мемлекетаралық одақтардан шығу және оларға кіру мәселесін тек республикалық референдум арқылы шешу,
- барлық деңгейдегі әкімдерді және судьяларды осы аумақтарда тұратын халықтың тікелей сайлауы,
- Конституцияның 7-бабының 2-тармағын алып тастау, барлық деңгейдегі мемлекеттік қызметшілердің мемлекеттік тіл – қазақ тілін білуі, сондай-ақ Қазақстан азаматтығын қабылдаушылардың қазақ тілін білуі талабын енгізу, барлық ниет білдірушілердің қазақ тілін тегін меңгеруі үшін белгілі бір уақыт белгілеу және соған жағдай жасау,
- Ұлттық құрылтай құрылуына байланысты Қазақстан халқы ассамблеясын тарату.
Ұлттық құрылтайға елде тұратын этностар өкілдерінің қатысуын қамтамасыз ету, этностар мәдени орталықтарын сақтау.
Саяси реформаларды талқылауға және жүргізуге Халықтың көп бөлігі тартылуын қамтамсыз ету қажет.
Жоғарыда баяндалған ережелер қамтылған жаңа Конституция қабылдау елдің одан әрі дамуына және Жаңа Қазақстанның орнауына серпін береді.
Егер біз "еститін" мемлекеті бар демократиялық қоғам құратын болсақ, онда билік азаматтар бастамаларына ден қоюы тиіс.
Референдумда заң бұзылмауын қадағалайтын байқаушыларға қандай талап қойылады.
Ақтөбе облысында бейпартиялық бақылау орталығы байқаушы болуға өтініш қабылдап жатыр, деп хабарлайды ҚазАқпарат.
Ақтөбе қаласындағы "Азаматтық альянс" ғимаратында республикалық бейпартиялық бақылау орталығы облыстық филиалы штабының төрағасы Ерәділ Үббіниязов референдумға қатысты баспасөз мәслихатын өткізді.
Азаматтық қоғам платформасынан республикалық бейпартиялық байқау орталығының облыстық филиалы референдум кезінде байқау жүргізуді жоспарлап отыр.
Бүгінгі таңда үкіметтік емес ұйымдардың күшін біріктіріп, барлық бейпартиялық байқаушыларды ынтымақтастыру мақсатында облыстық байқаушылар штабы құрылды.
Бүгінде штабта байқаушылар бойынша координатор болып Аян Задыбекұлы және штабтың құқықтық сұрақтары бойынша координаторы болып Айша Төлеуова бекітілді.
Қазіргі таңда облыс бойынша белгіленген 502 сайлау учаскесіне байқаушыларды даярлап жатырмыз.
Сондай-ақ тіркелген байқаушылардың өз міндеттерін білуі, заң талаптарына сәйкес қызмет атқаруы мәселелеріне де аса көңіл бөлінеді, – деді ол.
Баспасөз мәслихатында журналистер штаб төрағасына облыстағы сайлау учаскелері бойынша қанша байқаушыдан өтініш түскенін, байқаушыларға қандай талаптар қойылатынын, сондай-ақ оларға қанша қаржы бөлінетінін сұрады.
Бүгінге дейін орталыққа облыстағы 502 сайлау учаскесі бойынша байқаушы болуға екі мыңнан астам адамнан өтініш келіп түсті.
Оларға қойылатын басты талаптар – қоғамдық ұйымдардың атынан құжаттары болуға тиіс және референдумды өткізуге байланысты барлық заңдылықтарды білуі керек.
Байқаушыларға бюджеттен қаржы бөлінбейді, бұл бағытта қазір демеушілер іздеп жатырмыз.
Себебі қоғам белсенділері өз қалауымен келіп байқаушы болуға ниет білдіріп жатыр, – деді штаб төрағасы.
Оның айтуынша, әлі де қоғамдық ұйымдар атынан байқаушы болуға ниеттенгендер орталыққа келіп тіркелуіне болады.
Ауыл тұрғындарын өзгерістерге дауыс беруге шақырды.
Президент Қ.К.Тоқаевтың жалпыұлттық референдум өткізу бастамасын қолдау шаралы аясында "AMANAT" партиясы жанындағы республикалық штабтың мүшесі, ҚР Парламент Мәжілісінің депутаты Бақытбек Смағұл аймаққа іс-сапары аясындағы сайлаушылармен кездесуі Шиелі ауданындағы Бәйгеқұм ауылдық округінде жалғасты.
Аталған кездесуге ауыл тұрғындарды жиналып, референдум өзгерісіне қолдау көрсетіп, өз ұсыныстарын жеткізді.
Республикалық штаб мүшесі еліміздің Ата заңына енгізілетін нақты нормалардың маңыздылығына тоқталып, жалпыхалықтық референдум Әділетті Қазақстанды құрудың бастамасы екенін атап өтті.
Бұл референдум – жеке адамның мүддесін қорғауға емес, барша халықтың мүддесін қорғауға, мемлекетімізді жаңа қырынан дамытуға, жаңғырту және нығайтуды көздейді.
Осылайша Конституцияның 3-тен бір бөлігіне өзгеріс енгізіледі.
Сондықтан баршаңызды Референдумды қолдауға шақырамын – деді, "AMANAT" партиясы депутаттық фракциясының мүшесі Бақытбек Смағұл.
Кездесуге республикалық штабтың мүшесімен бірге облыстық, аудандық штабтың мүшелері де қатысып, халықты науқанға атсалысуға шақырды.
Жиында сөз алған ауыл азаматтары Мемлекет басшысының бұл бастамасын қолдайтындарын айтып, алдағы маңызды күнге сәттілік тілеп, ауыл ақсақалдары батасын берді.
TALQYLAU: РЕФЕРЕНДУМНЫҢ МАҢЫЗЫ ТАЛҚЫҒА САЛЫНДЫ.
Бүгін “AMANAT” партиясының Ақмола облыстық филиалы жанынан “TALQYLAU” диалог алаңы ашылып, өз жұмысын бастады.
Онда өңірдің зиялы қауым өкілдері, журналистер, тарихшылар мен заңгерлер "Референдум – Жаңа Қазақстанға алғашқы қадам" тақырыбында өз ой-пікірлерін ортаға салды.
Диалог алаңын облыстық партия филиалының атқарушы хатшысы Айна Мысырәлімова ашып, жүргізіп отырды.
“TALQYLAU” алаңында сөз сөйлеген партияның референдумды қолдау бойынша құрылған республикалық штаб мүшесі, "Ақмола-Тіршілік" серіктестігінің директоры, жазушы Жабал Ерғалиев референдумның бізге не қажеті бар деген сауалға жауап берді.
Біз, Қазақстан халқы тарихтың жауапты кезеңінде тұрғандығымызды айқын сезінуіміз керек.
Алдағы айдың 5-ші маусым күні өтетін референдум мемлекетіміздің жаңа болашағын анықтайды.
Бұл референдум неге керек деген бос сөз қазіргі уақытта қажеті жоқ.
Өйткені, қазіргі қолданыстағы Конституциямыздың 99 бабының 33-іне өзгеріс енгізу ұсынылып отыр.
"Осы өзгертулер арқылы біз дамудың жаңа сатысына түсетін боламыз",- деп алдағы референдумның халық үшін маңыздылығына тоқталды.
Тарих ғылымдарының кандидаты Аманай Сейтқасымов пен Ш.Уәлиханов атындағы Көкшетау университетінің құқық кафедрасының аға оқытушысы Ерлан Наурызбаев Конституцияға енгізілетін өзгертулер жайлы нақты ақпарат беріп, әр тармағына жеке-жеке тоқталып, өзгертулердің маңыздылығын айқындап берді.
Мемлекеттік басқару жүйесін өзгертіп, елдегі саяси ахуалға жаңа дем беретін Конституциялық референдум –– "Халық үніне құлақ асатын мемлекет" идеясының нақты жүзеге асуының дәлелі.
Мажоритарлы сайлау жүйесінің енгізілуі – сайлаушылардың республикалық қана емес, жергілікті жердегі де мүддесін жіті қорғауға мүмкіндік туғызады.
Партиялық жүйені дамыту мен олардың мүмкіндіктерін кеңейту мақсатында – саяси партияны тіркеу талабы 20 мың адамнан 5 мың адамға төмендейді.
Бұлардың барлығы Әділетті Қазақстанды құрудың алғышарты.
Енді осы өзгерісті Парламент депутаттары өздері дауыс беріп, бекіте алмайды.
Ол үшін халықтың қолдауы қажет.
"Сондықтан әрбір азаматымыз 5 маусымда дауыс беріп, осы тарихи бетбұрысты жасауға өз үлесін қосуы тиіс",-деген ой-пікірімен тарих ғылымдарының кандидаты Ш.Уәлиханов атындағы Көкшетау университеті ректорының кеңесшісі Аманай Асылбайұлы бөлісті.
“TALQYLAU” алаңына жиналғандар өз ойларын ортаға салып, сұрақтарына жауап алуға мүмкіндік алды.
Тікелей эфирде өткендіктен, әлеуметтік желі бойынша көрермендерден сан түрлі сұрақтар келіп түсті.
Мәселен, референдум қабылданған жағдайда, ең басты өзгеріс қандай болмақ деген сауалға жауап берген Аманай Асылбайұлы бірден өзгеріс бола қоймайтынын айтып түсіндіріп кетті.
Референдум бірден өзгеріс әкеледі деп қате түсінік болмауы тиіс.
Себебі, Конституциядағы өзгерістер негізінде жер болсын, басқа да барлық сұрақтар бойынша заңдар қабылданады.
Бұл келесі жыл бола ма, екі жыл өте ме, әйтеуір заңдар қабылданған соң барып, нәтижесін көре аламыз.
Ал жалпы, Екінші республика деп айтып жатырмыз.
Бұл кезеңге көшу 5-10 жылға созылуы мүмкін.
Сондықтан асығудың қажеті жоқ.
Ең бастысы, саяси реформаларды жасап алсақ, бұл халықтың тұрмысына да, жалпы ел экономикасына да әсер ете бастайды, сонда барып оң өзгерістерді көреміз.
Ал, жазушы, әрі журналист Жабал Ерғалиұлы референдум өткеннен кейін болатын оң өзгерістерді тізбектеп берді.
Жақсы өзгеріс болады.
Президент пен әкімдердің саяси партияда болмауының өзі жақсы қадам.
Биліктегілердің жақын туыстарының саяси қызметтерде, квазимемлекеттік секторда лауазымды қызметте болмауы -жемқорлықты, парақорлықты заңсыздықты тыяды.
Соңғы жылдары халық неге көшеге шығып кетті?!
Олар әділеттікті іздеді.
Соттардың шешімімне риза болмай, сот алдына тұрып алған жағдайлар көп кездеседі.
Енді конституциялық сотқа жүгінуге әрбір қазақстандық азаматтың құқығы болады.
"Ендеше, Жаңа Қазақстан құру дегеніміз – әділетті қоғам құру",-деп өз ойын жеткізді.
Сөйтіп, диалогтық алаң арқылы алдағы референдумның мән-маңызын халыққа жеткізу мақсат етілді.
Мақсат орындалғандай.
Айта кетейік, “TALQYLAU” алаңы бір реттік эфир емес.
Тұрғындарды толғандыратын түйткілді мәселелер алдағы уақытта да осы алаңда талқыланатын болады.
"AMANAT" партиясының баспасөз қызметі.
Іңкәрдария ауылы тұрғындарымен кездесті.
Кеше аудандық штаб төрағасы, аудандық партия филиалының атқарушы хатшысы Е.Жақып Іңкәрдария ауылы тұрғындарымен кездесу өткізді.
Ауылдық клуб үйінде өткен кездесуде референдумның маңыздылығына тоқталып, өзгерістер мен толықтырулар түсіндірілді.
Суперпрезиденттік басқару үлгісінен президенттік республикаға көшу өз шешімін табатын болды.
Енді елді басқару ісіне халықтың қатысу мүмкіндігін кеңейеді.
"Депутаттар сайлауындағы өзгерістер де халық пен өкілетті органның арасындағы байланысты, соның ішінде кері байланысты күшейтпек", деді штаб төрағасы Е.Жақып.
Ауыл тұрғындары өз кезегінде елдегі болып жатқан оң өзгерістерді жылы қабылдағандықтарын білдіріп, 5 маусымда міндетті түрде дауыс беруге қатысатындықтарын жеткізді.
Депутаттар Конституцияға енгізілген өзгерістер туралы Көкшетау университетінің студенттеріне айтты
ҚР Парламенті Сенатының депутаттары Бақытжан Жұмағұлов пен Нұрлан Бекенов Абай Мырзахметов атындағы Көкшетау университетінің студенттерімен және оқытушыларымен кездесті, деп хабарлайды Деловой Қазақстан.
Сенаторлар алдағы референдум туралы айта келіп, оның елдің саяси өмірінде маңызды рөл атқаратынын атап өтті.
Депутаттар Конституцияға түзетулерді қабылдау – қазақстандықтардың өмірін жақсартуға бағытталған маңызды қадам екенін атап өтті.
Алдағы референдум жаңа Қазақстанды қалыптастыру үшін аса маңызды.
Еліміздің әрбір азаматы конституциялық реформаны іске асыруға қатысып, еліміздің болашағына өз үлесін қосуы тиіс.
"Халықтың басым бөлігі, әсіресе жастар ұсынылған түзетулер бойынша өз пікірлерін білдіру үшін сайлау учаскелеріне келеді деп сенемін", - деп атап өтті Бақытжан Жұмағұлов өз сөзінде.
Студенттер өз кезегінде сенаторлардың референдумға белсенді қатысу туралы үндеуіне қолдау білдірді және барлық адамдарға маңызды болып отырған осы шараны өткізуге жауапкершілікпен қарайтындарын жеткізді.
Тоқаевтың "жартыкеш" шаралары, "елбасыдан арылу" және Назарбаевтың алдағы тағдыры
Қазақстан президенті Қасым-Жомарт Тоқаевтың Конституцияға өзгеріс енгізу бастамасы елдегі "елбасыдан арылуды" көрсете ме?
Экс-президент Нұрсұлтан Назарбаевтың аты Конституциядан өшірілсе, оны не күтіп тұр?
Әзірге тек шеттегі ойыншыларды нысанаға алған Тоқаев Назарбаев отбасының негізгі мүшелеріне соққы жасауы мүмкін бе?
Азаттық бұл туралы 17 жылдан бері Батыс басылымдарына Қазақстан туралы жазып жүрген, Алматыда тұратын британ журналисі, "Қара көлеңке: Қазақстанның құпия әлемінің ішінде" (Dark Shadows: Inside the Secret World of Kazakhstan) кітабының авторы Джоанна Лиллиспен сөйлесті.
НАЗАРБАЕВТЫҢ МҰРАСЫ КӨЗ АЛДЫМЫЗДА КҮЙРЕП ЖАТЫР.
Азаттық: Назарбаев билікте болғанда оның өзі мен отбасын қорғайтын түрлі механизмдер жасалды.
Бірақ сол қорғаныш механизмдері іске аспай, күл-талқаны шыға бастады.
Бұл осыдан бірнеше жыл бұрын ғана берік, мығым болып көрінген жүйенің әлсіздігін көрсете ме?
Джоанна Лиллис: Расында да, бұдан бірнеше жыл бұрын, бәлкім, Назарбаев отставкаға кеткенге дейін жүйе берік болып көрінетін.
Иә, ара-тұра диссиденттік әрекеттер болған, бірақ бұл тышқанның пілге шабуылымен бірдей еді.
Дегенмен саясаттанушылар бұл жүйе мығым болып көрінсе де, шын мәнінде әлсіз әрі осал, ал біртіндеп жиналған проблемалар күндердің күнінде сыртқа шығатынын ескертіп жүрді.
Расында да, Қаңтар оқиғасында солай болғанын көрдік.
Бұл ретте Назарбаевсыз жүйе дұрыс жұмыс істей алмайтыны анық.
Қаңтар айында бұрқ ете қалған халық наразылығы, сондай-ақ биліктің ауысуына қарсы шыққан ықпалды да қауіпті топтардың зорлық-зомбылыққа баруы – соның салдары.
Яғни жүйе сырттан мызғымастай болып көрінгенімен, іс жүзінде Назарбаев құрған және Назарбаев үшін құрылған, іші қуыс жүйе болып шықты.
Азаттық: Тоқаев Конституцияға енгізуді ұсынған өзгерістер референдумға шығарылмақ.
Оның ішінде Конституциядан Нұрсұлтан Назарбаев билікте тұрған кезінде-ақ оған берілген "елбасы", "тұңғыш президент" туралы сөздерді алып тастау қарастырылған.
Бұл жерде ондаған жыл бойы қалыптасқан жеке басқа табынудан кейін "елбасыдан арылуды" көріп тұрмыз ба?
Британ журналисі, "Қара көлеңке: Қазақстанның құпия әлемінің ішінде" кітабының авторы Джоанна Лиллис.
Джоанна Лиллис: "Елбасыдан арылу", "назарбаевсыздандыруды" көріп тұрғанымыз анық.
Тіпті басында "мұның бәрі жай алдамшы нәрсе, Назарбаевтың отбасы мен жақтастары қайтып оралу үшін оңтайлы сәтті күтіп тасада отыр отыр" дегендердің де күмәні қалмады.
Бірақ қалай болғанда да Назарбаевтың өзіне және оның беделіне ауыр соққы жасалды, ол енді мұны қалпына келтіре алмайды.
Тіпті кейбіреулер Тоқаевтың талпынысын көзбояу деп бағаласа да, ол Назарбаевқа қатысты көп дүниені – жеке басқа табынудан бастап жақтастарының бизнес-империясына дейін жойып жатыр.
Бірақ бұл жартыкеш шара ғана, бұл Назарбаевтан аяқ астынан теріс айналу емес.
Мысалы, жеке басқа табынуды жоюды алсақ, ол да жартыкеш шара, себебі Назарбаев ескерткіштері, оның атындағы қала, әуежай мен көшелер бар.
Тоқаев Назарбаевтың еңбегін мойындауымыз керек дегенді айтты.
Тоқаев негізінен кейбір топтарды айыптап, кейбір жеке бизнес-мүдделерге қарсы шара қолданып жатыр.
Сондықтан қазір Назарбаевтың мұрасы бәріміздің көз алдымызда, оның өзінің көз алдында күйреп, күл-талқан болып жатыр.
Ендігі кезекте Конституциядан Назарбаев аты өшірілмек.
Ресми құжаттардан оны алып тастаса, Назарбаев өзгелер секілді көптің бірі болып қалмақ.
Тоқаев пен қазіргі билік отбасы бизнесін нысанаға алып соңына түсті, бірақ Тоқаевтың бизнес-империяларды бөлшектеуін де ішінара шара дер едім.
Мысалы, Әлия Назарбаеваның қатысы бар утилизация алымын жинайтын монополияның жойылуы туралы осыны айтуға болады.
Назарбаевтың немере інісі Қайрат Сатыбалды жемқорлыққа қатысы бар деген күдікпен қамауға алынды.
Бірақ Сатыбалды − жемқорлық ісі бойынша ұсталған Назарбаев отбасының жалғыз мүшесі.
Меніңше, қазақстандықтар бұған (жемқорлыққа) басқа да отбасы мүшелері мен жақындардың қатысы бар деп есептейді.
Ал оларға қатысы бар бизнесті кәсіпкерлер басқарып жатқанын көріп отырмыз.
Біз Назарбаевтар отбасының қанша мүшесі елде жүргенін білмейміз.
Бірақ мысалы, Болат Назарбаевтың заңсыз майнинг фермасы табылғаны хабарланған соң, оның өз еркімен бұл фермадан бас тартқаны айтылды.
Алайда оның заңсыз болғанына қарамастан, қылмыстық іс қозғалғанын я болмаса басқа да әрекет жасалғанын көрмедік.
Өзін жаңа жүйенің басындағы адам деп көрсеткенімен, Тоқаев – ескі жүйеге қатысы бар, сол ескі жүйеден шыққан адам, оның проблемасы сонда.
Ол "Саяси-экономикалық мұраны қаншалық жоя алады?", "30 жылда жасалған дүниеге бүкіл халықтың сенімін жоғалтып алмай, оны қалай өзгерте алады?", "Бұл жолда қаншалық батыл бола алады?" деген сұрақтардың арасын салмақтап жүрген сияқты.
Иә, ол саяси жүйені өзгертуге талпынып жатыр, бірақ ауқымды, түбегейлі өзгерістерге келгенде Тоқаев жан-жақтан амалдауға мәжбүр.
Тоқаев ары қарай бизнес-империяларды талқандай алмаса, қайшылық айқындала береді.
Дегенмен бизнес-империяларды жоюдың экономикаға қаупі бар.
Мәселен, экономикадағы ірі активтерге иелік ететін Тимур Құлыбаев пен Динара Құлыбаеваның бизнес-империясын талқандап, басқа біреуге бере алмайсың, өйткені мұның банк және мұнай-газ секторына салдары орасан болмақ.
ТОҚАЕВ НЕГІЗГІ ОЙЫНШЫЛАРҒА СОҚҚЫ ЖАСАЙ МА?
НАЗАРБАЕВТЫ НЕ КҮТІП ТҰР?
Азаттық: Мәжіліс төрағасы Ерлан Қошанов Конституцияға енгізілетін өзгерістер тұңғыш президент туралы заңды жоюға мүмкіндік беретінін айтты.
Жоғарыда өзіңіз жартыкеш шаралар туралы айттыңыз.
Дегенмен Тоқаев отбасының негізгі ойыншыларына соққы жасай ала ма?
Джоанна Лиллис: Мұны болжау қиын.
Егер Тоқаев күшейіп, соңынан адамдарды ерте алса және ал негізгі ойыншылар билікке қайтып орала алмайтынын түсініп, кек алу үшін қаңтардағыдай шабуыл мен аласапыран ұйымдастырмаса, онда Тоқаев соққы жасай алады.
Бірақ, меніңше, бұл жерде Тоқаев бұған барғысы келе ме деген сұрақ тұр.
Ол бұл активтерді елге қайтару туралы айтты, дегенмен Тоқаев оны шын мәнінде қалай ма және оны қайтаруды мүмкін деп есептей ме?
Өйткені ақиқатын айтайық, ол – прагматист.
Бәлкім, ол кей адамдардың көбірек салық төлегенін қалайтын шығар?
Бірақ біз оларды көбірек салық төлеуге мәжбүрлейтін заң талқыланып жатқанын көрмедік.
Әлде ол солардың жемқорлықты тоқтатқанын көздей ме?
Әлде ол Назарбаевқа қатысы бар адамдардың байлығын тартып алғысы келе ме?
Меніңше, соңғысы іске аспайтын нәрсе, өйткені экономиканы ұстап тұрған ірі кәсіпорындар мен бизнестің түгелдей Назарбаевпен байланысы бар.
Сондықтан тек кейбір адамдарды нысанаға алып, басқаларға "көнбесеңдер, сендердің де бастарыңа осындай күн туады" дегенді көрсеткісі келгендей.
Бірақ бұл қаңтарда Назарбаевтар отбасының жемқорлығына наразылық білдіріп көшеге шыққан адамдарды жұбандыра алмайды.
Тоқаев ескі жүйені түп-тамырымен құртпаса, проблемаға тап болмақ.
Ол ескі жүйені бұзып, жаңасын құрып жатырмын деді.
Алайда оны халық бәрібір Назарбаев билігімен байланыстырады, өйткені халық оның бойынан Назарбаевтың бейнесін және Назарбаев қойып кеткен адамды көреді.
Меніңше, ол отбасының бизнес-мүдделеріне тиіспейді, тек кейбірін ғана нысанаға алып, өзгелерге осы арқылы "жаңа ойын ережесіне көнбесеңдер, сендер де осы кепті құшасыңдар" дегенді аңғартады.
Азаттық: "Назарбаевсызандыру" әрекетін көріп отырмыз, ал бірақ Назарбаевтың өзіне не болмақ?
Егер Конституцияға өзгерістер қабылданса, ол елде емін-еркін жүретін зейнеткер болып қала ала ма?
Оның рөлі мен мәртебесі қалай өзгереді?
Джоанна Лиллис: Қазақстан ілгері басқан сайын Назарбаевқа не болады деген сұрақ шыға береді.
Назарбаевтың өзі қаңтар айында зейнеткер екенін айтты.
Конституцияға өзгерістер қабылданса (ал олар қабылданатын тәрізді) онда Назарбаев шынында да қағаз жүзінде тек зейнеткер болып қалмақ.
Бірақ оның тағдыры не болмақ?
Білмейміз.
Ол елде жүр ме, әлде келіп-кетіп жүр ме, не көпшілік айтып жүргендей Біріккен Араб Әмірліктерінде ме, нақты білмейміз.
Бір білерім, Назарбаев өзі кеткеннен кейін де іргесі берік болып қалатын мызғымас мемлекет құруға 30 жыл жұмсадым деп есептейді, мұнысын ол отставкаға кеткенге дейін де айтқан.
Меніңше, елдегі көпшілік Назарбаев бұл міндетті атқара алмады деп санайды, жұрттың көбі ол тұрақты деген дүние ұзаққа бармай, арты зорлық-зомбылыққа ұласты деген пікірде.
Меніңше, оған Қазақстанда жүріп-тұру, қоғамдық қызмет атқарып, рахатқа бөленіп өмір сүру қиын болмақ.
Өйткені ақиқатын айтқанда, мұның бәрі оған ауыр тиді, қазіргі жағдай – оны масқара етіп, қорлайтын жағдай.
Өкінішке қарай, оның бүкіл өмір бойғы жұмысы күл-талқан болды.
Сондықтан Қазақстан алға қадам басқан сайын Назарбаевты көп көрмейміз, өйткені ол көпшілік алдына шыққысы келмейді.
Меніңше, Тоқаев та оның көпшілік алдына жиі шыққанын қаламайды.
Ара-тұра екеуі арадағы келіспеушілікті жуып-шаю үшін көптің алдына бірге шығуы мүмкін.
Бірақ бұдан белгілі бір мән-мағына іздеудің қажеті жоқ.
Қазақстанның экс-президенті Нұрсұлтан Назарбаев "Тұңғыш президент музейінде" ұйымдастырылған картиналар мен қолөнер көрмесінде жүр.
Бұл оның 2022 жылғы Қаңтар оқиғасынан кейін көптің алдына алғаш шығуы.
Нұр-Сұлтан, 19 сәуір 2022 жыл.
Қазақстанның экс-президенті Нұрсұлтан Назарбаев "Тұңғыш президент музейінде" ұйымдастырылған картиналар мен қолөнер көрмесінде жүр.
Бұл оның 2022 жылғы Қаңтар оқиғасынан кейін көптің алдына алғаш шығуы.
Азаттық: Кезінде Қырғызстанның бұрынғы президенті Алмазбек Атамбаев Сооронбай Жээнбековті мұрагер ретінде таңдап, сүйреген.
Алайда кейін Атамбаев Жээнбековтің билігі кезінде қудаланып, қамауға алынды.
Қазақстанда мұндай сценарий болуы мүмкін бе?
Джоанна Лиллис: Бұл қашанда да ықтимал нәрсе.
Мұндай болмайды деп біржола кесіп айтуға болмайды.
Назарбаевты әртүрлі істер үшін, олардың ойынша, ол жасаған қылмыс үшін жауапқа тартылғанын қалайтын жұрт көп деп білемін.
Әрине, айыбы дәлелденбейінше, ол кінәсіз.
Бірақ бұл жердегі мәселе Тоқаев мұны қалай ма және оның мұны іске асыруға мүмкіндігі бола ма дегенге келіп тіреледі.
Мұнда қағаз жүзіндегі мүмкіндікті айтып тұрғаным жоқ.
Қағаз жүзінде заң алдында бәрі бірдей, егер қылмыс жасаса, кім болмасын жауапқа тартылуы тиіс.
Бірақ іс жүзінде Назарбаевтың Тоқаевқа белгілі бір ықпалы бар деп ойлаймын.
Тоқаев жан-жақтан амалдауға тырысып жатса да, жемқорлық жасағандардың бәрін жаппай қудалап жатқан жоқ.
Меніңше, Тоқаев кемені шайқалтып, ахуалды тербетіп жібергісі келмейді, оның үстіне ол – Назарбаев қойып кеткен адам.
Қырғызстанда Жээнбековтің Атамбаевты қудалап, соттаған прецедентін көрік.
Бірақ екі елдің айырмасын да айтуымыз керек.
Атамбаевтың мінезі құбылмалы, шалт, ол Жээнбековке қарсы шығып, ақырында Жээнбеков оны тоқтатты.
Қаңтар оқиғасының артында не тұрса да біз Назарбаев пен Тоқаев арасында мұндай қақтығысты көрмедік.
Меніңше, Тоқаев мұны (Назарбаевты қудалауды) тұрақтылықты шайқалтатын фактор көреді әрі мұны жасау үшін ол үлкен күшке ие болуы керек.
Өйткені назарбаевшыл күштер мұны өздеріне жасалған шабуыл деп қабылдап, қарымта әрекетке баруы мүмкін.
Азаттық: Батыс сарапшылары Тоқаевқа жұмсақ мінезді, парасатты дипломат деп баға беріп жатады.
Ал сіз оны қалай бағалайсыз?
Джоанна Лиллис: Бірінші ойыма келетін сөз – қалыптағы адам.
Бұл аса әсерлі сипаттау емес, білемін.
Бірақ шындығын айтқанда, ол аса бір әсерлі кейіпкер емес.
Назарбаевтың мұрагері ретінде таңдалғаны да содан, ол барлық нәрсені кесіп-пішіп, таразылап қарайды.
Бұл мінезі қаңтар айындағы оқиғада оған жақсы көмектесті.
Теледидардан сөйлегенде кей сәттерде қобалжыған болып көрінді, бірақ байыпты мінезі оған бұл дағдарыстан шығуға көмектесті.
Дипломатиялық тәжірибесінің арқасында оқиғаларға сырт көзбен, Батыс көзімен қарай алады, Назарбаев бұлайша сыртқы әлемнің көзімен қарай алмайтын.
Өйткені ол совет жүйесінің өнімі болды, өмірі сол жүйеде өтті.
Бірақ Тоқаев харизмасы бар саясаткер емес.
Назарбаев Тоқаевтан гөрі экстраверт тұлға болып көрінетін.
Кей жұрт өзін соңынан ерте алатын жігерлі саясаткерді қалайды.
Тоқаевтың байыпты мінезі "Жаңа Қазақстан" құру талпысына септігін тигізеді, бірақ харизма мен динамизмнің жоқтығы жұртты соңынан ертіп әкетуге кедергі келтіреді.
Азаттық: Тоқаев Конституцияға енгізуді ұсынған өзгерістер елді "суперпрезиденттік жүйеден" парламенті мықты президенттік жүйеге ауыстыруға мүмкіндік береді деген ресми пікір бар.
Конституцияға өзгерістер туралы пікіріңіз қандай?
Джоанна Лиллис: Бұл өзгерістер шынайы, дұрыс жолмен іске асатын болса, Қазақстанды өзгертетіндей әлеуеті бар.
Алайда қарапайым қазақстандық үшін бұл шаралар техникалық және түсініксіз болуы мүмкін.
Тіпті Тоқаевтың бас идеологы Ерлан Қарин қарапайым халыққа бұл түзетулерді түсіну қиынға соғуы мүмкін екенін айтты.
Ал өз басым бұдан мынандай проблема көріп тұрмын: бұл шаралар дұрыс іске асса, мемлекеттік аппараттың өз ішіндегі адамдар, Назарбаев отбасы мен олардың жақтастары бұларды іске асыруға кедергі келтірмесе, сырттағылар, айталық, Ресей бұған араласпаса, бұл шаралар бірнеше жылдан кейін нәтиже беруі мүмкін.
Бірақ Қаңтар оқиғасынан кейін жұрт бірнеше жыл күткісі келе ме?
Меніңше, жоқ.
Тоқаев өзі айтқан шаралар қоғамның саяси талаптарын орындай алады, соны талап етушілердің көңілінен шығады деп есептейді.
Алайда оның халық үніне құлақ асатын үкіметі жұрттың үнін тыңдай алмады.
Халық жылдам өзгерістерді, мысалы, әкімдерді сайлауды талап етті.
Тоқаев осы тәрізді халық үшін аса маңызды өзгерістерді қарастырып, ең болмаса әкімдерді сайлау мерзімінің кестесін жасауы керек еді.
Тоқаев мәслихаттарға әкім кандидатурасын ұсынады, ал халық бұдан өмірі қалай өзгеретінін түсінбейді, олар мұның әсерін сезіне алмайды.
Ал парламентке әділ сайлауға келсек, Қазақстан отыз жылдан бері әділ сайлауды көрген емес, парламент сайлаудан-сайлауға нашарлай берді.
Тоқаев 2019 жылы парламентте саяси бәсеке болады, саяси партияларды тіркеу жеңілдетіледі деп уәде етті.
Жұрттың бәрі мұны оппозициялық партияларды тіркеу деп ұқты, өйткені басқа қандай балама партия туралы сөз қозғауға болады?
Бірақ былтыр қаңтарда, менің ойымша, Қазақстан тарихындағы ең масқара сайлауға куә болдық, өйткені саяси бәсеке, жаңа оппозициялық партиялар мүлде болмады, тура сол бәз-баяғы парламент қайта сайланды.
Қазір ахуал өзгерді, қанды Қаңтардан кейін Тоқаев тағы да өзгерістер жасаймын деп уәде етті.
Дегенмен халық үшін оның осы жолғы уәделерінің бұрынғысынан еш айырмасы жоқ.
Тағы да сол баяғы саяси бәсеке, саяси партияны тіркеу үшін қажет қол санын азайту.
Тоқаев халық талабын орындау үшін жылдам әрекет етуі керек.
Қазір көшеде наразылық болмағанымен, ол қоғамда наразы көңіл-күй барын білуі тиіс.
Бұл түзетулер алдағы бірнеше айда қабылданған соң, шын мәніндегі оппозициялық партиялар тіркелмесе, мерзімінен бұрын парламент сайлауы өтіп, "қалтадағы" парламенттен құтылмаса, халық "бұл өзгерістерден келіп-кетер не пайда, бұл – кезекті бос әңгіме" ме деген тұжырым жасары анық.
Алматы облысының орталығында Қазақстанның бұрынғы президенті Нұрсұлтан Назарбаевқа қойылған ескерткішті жаппай наразылыққа шыққан жұрт тұғырынан құлатты.
Талдықорған, 5 қаңтар 2022 жыл.
Алматы облысының орталығында Қазақстанның бұрынғы президенті Нұрсұлтан Назарбаевқа қойылған ескерткішті жаппай наразылыққа шыққан жұрт тұғырынан құлатты.
Талдықорған, 5 қаңтар 2022 жыл.
Қысқасы, конституциялық түзетулер − Тоқаевтың жүйені реформалап, жаңа нәрсе жасау әрекеті.
Алайда ол оны іске асыра ала ма?
Бұл жерде Тоқаев жүйеден күшті ме, әлде жүйе Тоқаевтан күші ме деген сұрақ тұр.
Азаттық: Көп сарапшы Тоқаев Назарбаев құрған жүйені өзіне бейімдейді, басқа ештеңе өзгермейді деген пікір айтады.
Мұндай жағдайда жаңа елбасы пайда болуы мүмкін бе?
Джоанна Лиллис: Тоқаевтың өзі бұдан былай жүйе жеке басқа байланбайды деп сендірді.
Менімен көп адам келіспесе де, оның бұл талпынысы шынайы деп есептеймін.
Ол тіпті келесі елбасы болғысы келсе де, оның тұлғасы оған тартпайды.
Оның үстіне жұрт оның келесі елбасы болуына жол бермейді.
Азаттық: Осыдан бірнеше жыл бұрын ғана көпшілік "Қазақстанда билік бейбіт жолмен ауысты" деген.
Бірақ соңғы оқиғалар мұндай транзиттің әлсіз екенін көрсетті.
Енді басқа автократтар биліктен айырылмай, оны уыстан шығармауға бұрынғыдан бетер тырыса ма?
Олар мұндай оқиғалардан сабақ алды ма?
Джоанна Лиллис: Бұл жайлы пессимистік пікірдемін, өйткені қаншама автократтың төңкеріс нәтижесінде биліктен шеттетілгенін, тіпті өлтірілгенін көрдік.
Бірақ бұдан автократтардың сабақ алғанын көрдік пе?
Меніңше, авторитар басшылар Қазақстанға қарап, "билікті сәл уыстан шығарсаң осылай болады екен" деп түйді.
Сондықтан олар бұранданы қысып, билігін күшейте түседі.
Қазақстанда 30 жыл бойғы автократиялық биліктің соңы қантөгіске ұласты.
Қазақстан қанды Қаңтар оқиғасын ашық және шынайы тергеп, әділдік орнатпайынша, алға баса алмайды.
Меніңше, бес ай өте де, үкіметтің қаза тапқандар тізімін жария етуге жарамағаны − масқара нәрсе.
Қамауға алынғандардың отбасылары сот төрелігін былай қойғанда, ешкім олармен байланысқа шығып, не болып жатқанын түсіндірмегені − масқара дүние.
Тонау, жаппай тәртіпсіздікке қатысу бойынша айып тағылған кей адамдардың әлі күнге дейін әділ сотқа жүгіне алмағаны жаға ұстатады.
Караоке-барлар ашылған уақытта соттардың сот залында емес, Zoom платформасында өтетіні алаңдатады.
Азаптау туралы көп шағым түссе де, олардың көбі кері қайтарылып, ол бойынша аз адам қамауға алынғаны да алаңдатады.
Осыншалық көп кемшілік сот әділ өтетініне күмән тудырады.
Меніңше, осыдан кейін Тоқаев құқық қорғау, қылмыстық атқару және саяси жүйелердің реформасы туралы көбірек ойланып, дұрыс шараларды қолға алуы керек.
Сонымен қатар Қаңтар оқиғасы халықаралық қауымдастықтың қатысуымен зерттелуі тиіс.
Жасыратын дүниесі жоқ болса, зерттеу жүргізіліп, күдіктілер мен қаза тапқандардың істері әділ тергеліп, әділ сот өткізген жөн.
Референдум сізге не береді?
Халық құптаса, алдағы референдумда қабылдануы тиіс Конституция­лық реформа – мемлекетіміз үшін тағдыршешті мәнге ие.
Бұл сарап­шылардың тұжырымы.
Президент бастамашы болып отырған Ата Заңға түзетулер мемлекетіміздің басқару моделін және саяси жү­йесін түбегейлі өзгертпек.
Осының арқасында қазіргі "геосаяси дауыл­ға" тап болған аумалы-төкпелі әлемде қазақ елінің қуаттануына, тұ­рақ­тылығының нығаюына, экономикасының өркендеуіне қажетті жағдайлар жасалады.
Бірақ бұл өзгерістер қарапайым адамға не береді?
Саясаттанушы, Қазақстандық қоғам­дық даму институты басқармасының төра­ғасы Қазбек Майгелдинов референдумнан кейін Жаңа Қазақстанның жаңа ережелері күшіне енетінін жеткізді.
Қазір референдумға дайындық қызды.
Парламент депутаттары, сарапшыларымыз аймақтарға шығып, халықпен кездесулер өткізіп жатыр, "AMANAT" партиясы барлық өңірде іс-шаралар ұйымдастыруда.
Өйткені мемлекетіміз, ұлтымыз үшін маңызды мәселе күн тәртібіне шығарылып отыр.
"Елдің және өзінің болашағына бей­жай қарамайтын әрбір азамат референ­думда дауыс беріп, саяси мәдениетін, саяси белсенділігі мен сауаттылығын көр­сеткені жөн", – деді саясаттанушы.
Оның байламынша, референдум мен Конституциялық реформа әсіресе, жас­тар үшін маңызды.
Жаңа Қазақстанда жас ұрпақ үшін мемлекеттік дамудың ең озық моделі енгізілгелі тұр.
Соның арқасында олардың алдынан аға ұрпақ армандап көрмеген ғаламат мүмкіндіктер ашылуы мүмкін.
Мемлекетте жасалып жатқан бар­лық жаңғыру жарқын болашаққа, демек жастарға арналады.
Қазақстанда референдум соңғы рет 1995 жылы өткізілді.
Сонда дүниеге келген немесе балабақшада, мектепте оқыған балалар қазір ержетіп, алғаш рет дауыс бергелі тұр.
Жаңа Қазақстанды құратын да жастар болады.
"Сондықтан бұл референдум жас қазақстандықтарға да жауапкершілік жүктейді", – деді Қазбек Майгелдинов.
"Референдумнан кейін не өзгереді?" дегенге келсек, сарапшының айтуынша, өзгерістер тек орталық деңгейде ғана жүр­мейді, өңірлерді де кеңінен қамтиды, барлық қазақстандыққа қатысты болады.
Ең бастысы, жүйе жаңарып жатыр, ал ескі жүйе жаңашылдықтарды қабылдамауы мүмкін.
Сол себепті жаңаруды қалаған азаматтар референдумға келіп, ұстанымын, қолдауын білдіруі керек.
Қазақстан елдегі бүкіл маңызды шешімді бір тұлға қабыл­дайтын суперпрезиденттік жүйеден толық бас тартып, "еститін мемлекетке" құрыл­ған жаңа тұрпатты президенттік-парла­менттік жүйеге көшеді.
Мәжіліс депутат­тарының 30 пайызын қазақстандықтар партиялық тізім арқылы емес, әр канди­датқа жеке дауыс беріп, тікелей сайлай алады.
Ол үмітті ақтамаса, кейін кері ша­қыртып алады.
Жергілікті мәслихаттардың маңызы мен рөлі күшейтіледі, облыс әкім­дерін бірнеше кандидат арасынан солар таңдайды.
Әкімді де алып тастауға мүмкіндік беріледі.
"Мұның бәрі облыс басшылығына жергілікті өңірдің қамын ойлайтын азамат, білікті маман келуіне жол ашады", – деді ол.
Сарапшылар Конституцияға түзетулер адам құқықтарын қорғауды күшейтеді, демократияландыру процестеріне серпін береді деген сенімде.
Мәселен, Консти­туциялық сот құрылады.
Бұл кез келген қазақстандықтың өміріне қатысты болады.
Қолданыстағы Конституциялық кеңестің кінәраты бар көрінеді, ол біріншіден, заңның Ата Заңға сәйкестігі немесе сәйкеспейтіні жөнінде кеңес береді, соңғы шешімді Президент қабылдайды.
Екін­шіден, оған биліктегілердің шектеулі са­наты ғана жүгіне алады.
Ал Конститу­циялық сотқа барша азаматтың, сондай-ақ прокуратураның, омбудсменнің жүгінуіне мүмкіндігі болады.
Саясаттанушы Ислам Кураевтың пі­кірінше, "Жаңа Қазақстан", "Екінші рес­публика", референдум және басқасы – эксперттік ортаға ғана түсінікті терминдер.
Оны қарапайым халық түсінуі үшін олар­дың мазмұнын, елге не игілік әкелетінін түсіндіру керек.
Мысалы, ауылдықтар "бұл маған не береді?" деп сұрайды.
Референдум арқылы Ата Заңға енгізілетін 30-дан аса түзету елге жаңа мүмкіндіктер әкеледі.
Бір қарағанда, осының өзі жаман емес.
Сонымен бірге біздің қоғамда депутат болуды арман­дайтындар көп қой?!
Ендеше 5 маусымда келіп, дауыс беріңіз, сонда осындай мүмкіндікке ие боласыз!
Өйткені елде Мәжілісті қалыптастырудың мажори­тарлы-пропорционалды аралас жүйесі енгізіледі.
Депутаттық мандаттардың 30 пайызы бір мандатты округтерге беріледі, яғни кез келген адам депутаттыққа өзін-өзі ұсына алады.
Осының өзі Қазақстанды алда біраз өзгеріске түсіреді, саясат сах­насындағы бәсекелестік қызады.
"Саясатқа жүйрік халық біраз қызыққа қарық бо­лады", – деді И.Кураев.
Оның пайымдауынша, ел күткен на­ғыз өзгерістер референдумнан кейін бас­тал­­мақ.
Референдум соны легитимді етеді, халықтың қаншалықты қолдайтынын көр­сетеді.
Ары қарай конституциялық өз­герістерді жүзеге асыру жөніндегі жал­пыұлттық іс-шаралар жоспары іске қо­сылады.
Қажетті заңнама түзіледі, Үкімет қаулылары, әкімдер мен мәслихаттар­дың шешімдері қабылданады, тетіктері түзіледі.
Жаңа түзетулерге сәйкес, Үкімет өз мойнына жауапкершілік алып, дағдарыста, соғыста, төтенше жағдайда заң күші бар актілер қабылдау құзырына ие болады.
Бұл ауыр замандарда экономиканы құрдымға құлаудан құтқаруға, елдің әл-ауқатын, тұрмыс-тіршілігін жақсартуға септесуі тиіс.
Олай болса, мұның өзі Ата Заңға түзетулердің ел тағдыры үшін маңызын білдіреді.
Әйтпесе, "қаралы қаңтар" оқи­ғалары кезінде ескі Үкімет республикадағы ахуалды тұрақтандыру үшін өз мойнына жауапкершілік ала алмады.
Саясаттанушы Расул Жұмалы рефе­рендум өте маңызды саяси науқан және жанама емес, "тікелей демократияның" құралы екенін қаперге салды.
Осы арқылы билік халықпен санасатынын байқатты.
Соңғы рет елімізде референдум 27 жыл бұрын, 1995 жылы өткізілді.
Содан бері халық оның не екенін ұмыта бастады.
Бұған дейінгі Ата Заңға өзгерістер депу­таттар арқылы қабылдана салды.
Енді азаматтар өзі дауыс беріп, ойын, ықтиярын тікелей білдіру арқылы жаңарған Конс­титуцияның қабылдануына ықпал етеді.
Еліміздегі басты бір саяси өзгерістің бірі де осы.
Сондықтан кеш те болса осындай игі дәстүрдің оралғаны – өз алдына ма­ңызды дүние.
"Азаматтардың өз мемле­кетіне, оның болашағына қатысы бар екенін, осы елдің азаматы екенін, билікке ықпал ете алатынын сезінуі болашақтағы барлық игі өзгерістердің бір бастауы болса керек", – деді саясаттанушы.
Сарапшы пікірінше, конституциялық түзетулер Жаңа Қазақстанда халықтың тек жергілікті билікке ғана емес, сондай-ақ тікелей Парламентке ықпал етуіне жол ашады.
Біріншіден, Мәжіліс депутатта­ры­ның 30 пайызы бір мандатты округтер арқылы сайланады.
Яғни, депутат болып сайлану үшін азаматтан қандай да бір партияның мүшесі болуы талап етілмейді.
Екіншіден, "императивті мандат" енгізіл­гелі тұр, яғни сайланған депутат міндетті түрде өз сайлаушыларының талап-ті­лектеріне құлақ түруі, соларды орындауы шарт.
Әйтпесе, ол талапты бұзса, ел се­німін ақтамаса, ол кері шақырып алынады, мандатынан айырылады, орнына жұрт­шылық сенім артатын басқа кандидат сайланады.
Президент Қ.
Тоқаев айтқандай, біз жаңа мемлекеттік модельге, мемлекет пен қоғамның өзара іс-қимылының жаңа форматына көшеміз.
Бұл сапалы өзгерісті "Екінші республика" деп атауға болады.
Ал референдум – осы ұлы бетбұрысқа халықтың ақ батасын алу.
Яғни, халқы­мыздың жанына жақын қазақы жо­ралғы.
Оған қатысу да әр қазақстандықтың па­рызы болса керек.
Диалог алаңында – көшбасшы жастар.
Ақмола облысы жастар ресурстық орталығының ұйымдастыруымен Бурабай ауданындағы Щучинск қаласының педагогикалық колледжінде референдумның мән-маңызын түсіндіруге арналған диалог алаңы ұйымдастырылды.
Дені жастар қатысқан іс-шараға облыстық және өңірлік жастар ресурстық орталықтарының қызметкерлері, студенттер, жастар ұйымдарының басшылары мен көшбасшылары белсенді қатысты.
Сондай-ақ пікірталас алаңына келген Бурабай ауданының әкімі Әсет Мұздыбаев, Amanat партиясы қоғамдық саясат институты директорының орынбасары Динара Сәдуақасова, "Ұлан-ғайыр дала елі" қоғамдық бірлестігінің жетекшісі, Қазақстан халқы Ассамблеясының мүшесі Валихан Бахретдинов, "Жастар қызметкерлері қауымдастығы" ҚБ төрағасы Нұрлыбай Наурызбаев және "Есірткісіз болашақ" КҚ атқарушы директоры Жандос Ақтаев жастарға Конституцияға енгізілетін өзгерістер мен толықтырулардың маңыздылығын түсіндіріп, алдағы референдумға белсенді атсалысуға шақырды.
Іс-шараның модераторы, "Қазақстан жастар конгресі" қауымдастығы нысанындағы заңды тұлғалар бірлестігінің атқарушы директоры, Жастар ісі жөніндегі кеңестің мүшесі Тоқтар Болысов референдумның Жолдауда жарияланған реформаларды халықтың таңдауымен жүзеге асыруға жол ашатынын атап өтті.
Мемлекет басшысы әрқашанда азаматтарды шешім қабылдауға белсенді қатысуға шақырып келеді.
Конституциялық өзгерістер бойынша енді аралас сайлау жүйесі арқылы партияға мүше емес азаматтар да Парламентке сайлана алады.
Егер референдумда дауыс берушілер осы өзгерістерді қолдаса, онда біз Президент айтқан Жаңа, Әділетті Қазақстан құруға мүмкіндік аламыз.
Бұл – еліміздің дамуы үшін маңызды қадам — деді ол.
Референдумға қатысып, ашық пікір білдіру, қоғамға үн мен үлесін қосу еліміздің болашағына, жаңа өміріне қадам жасайтын маңызды күн екенін естен шығармаған жөн.
Барлығымыз бірлігі жарасқан ел болып жұмылсақ қана өзіміз қалағандай берекелі әрі бейбіт Жаңа Қазақстанды құра аламыз.
Бұл саяси науқан – ел өміріндегі тарихи сәт.
Осы сәтті пайдалана отырып, мемлекетіміздің болашағы үшін мүддесін арттыру баршамыздың абыройлы міндетіміз екенін айтқым келеді — деді басқосуда сөз алған Нұрлыбай Наурызбаев.
Ал еліміздің үлкен өзгерістер алдында тұрғанын еске салған Жандос Ақтаев мемлекеттің дамуы тікелей осы референдумға байланысты екенін айтты.
Жиынға қатысқан жастар мен сарапшылар алдағы референдумға, Конституцияға енгізілетін түзетулерге оң көзқараспен қарайтындықтарын айтып, еліміздің өркендеуінің іргетасы қаланатынына сенім білдірді.
Кездесу соңында қатысушылар қонақтарға өздерін қызықтырған сұрақтарын қойып, қосымша ақпараттарға қанықты.
Елордалық дәрігерлер елдің ертеңіне сенеді
Елордада қалалық клиника басшылары мен бейінді басқарма басшылығының қатысуымен жиналыс өтіп, республикалық референдумның мақсаты сөз болды.
Әкімдікте өткен кездесуде еліміздің басты құжатына өзгерістер мен толықтырулар енгізудің қажеттілігі сараланды.
Алғаш болып сөз алған Нұр-Сұлтан қалалық Қоғамдық денсаулық сақтау басқармасының басшысы Тимур Мұратов Конституциялық реформаның негізгі бағыттарына тоқталды.
Бұл шын мәнінде жаңа Қазақстанның қалыптасуындағы басты саяси оқиға.
Мемлекет басшысы Қасым-Жомарт Тоқаевтың референдум өткізу туралы шешімі елдің саяси өмірінде ғана емес, қоғамдық өмірінде де маңызды болып табылады.
Референдум біздің азаматтық ұстанымымызды нығайтуға мүмкіндік береді және елдегі қоғамдық-саяси жағдайға жағымды әсер етеді.
"Медициналық қоғамдастықты алдағы саяси өзгеріс­тер мәселесінде шетте қалмауға және өз дауысын беруге шақырамын", – деді ол.
Басқарма басшысының сөзін жиынға келгендер де бірауыздан қолдап отыр.
Сол себепті сайлау учаскелері құрамындағы медицина қызметкерлері медициналық пунктерде өз қызметін атқара жүріп, елдің ертеңі үшін дауыс беруге атсалысатындарын айтты.
Айта кету керек, осы күні қала бойынша барлығы 247 ашық учаске жұмысын бастайды.
Жиналыста конституциялық реформаларды талқылаудан басқа, денсаулық сақтау жүйесіндегі мәселелер де талқыланды.
Соның ішінде қаланың медициналық ұйымдары, жекеменшік ұйым жұмысының негізгі бағыттары әңгімеге арқау болды.
Әсіресе, қала тұрғындарына коронавирустың жаңа штамдары шығып жатқаны хабардар етіліп, сол үшін COVID-19-ға қарсы вакцина салғызуға бейжай қарамауға шақырды.
Бұл өзгерістерді ұзақ күттік.
Парламент Сенатының депутаттары Қазақ ұлттық өнер университетінің профессорлық-оқытушылық құрамымен кездесу өткізді.
Жиында конституциялық реформаның маңызы талқыланып, Референдум демо­кра­тияның жоғары көрінісі екені аталып өтілді.
Алқалы жиынды алғысөзімен ашқан сенатор Владимир Волков Консти­ту­цияға енгізілетін өзгерістердің мәні мен маңы­зын түсіндірді.
Сондықтан Жаңа Қазақстанды құру үшін "халық үніне құлақ асатын мемлекет" қағидасына сәй­кес, қоғамның ел заңына өзгеріс енгізуіне мүмкіндік беріліп отырғанын жеткізді.
Сенат депутатының айтуынша, бұл жолы 18 жасқа толғандар референдумға алғаш рет қатысады.
Мұндай оқиға елі­мізде екінші рет өткелі тұр.
Ең біріншісі 1995 жылы қазіргі Конституция қабылданған кезде, яғни Президенттің өкілет­тіктерін ұзарту бойынша дауыс беруде өткізілген.
Менің ойымша, әрбір азамат Қазақстанның маңызды қадамына қол­дау білдіру үшін учаскелеріне барып, Конс­титуцияға өзгеріс енгізуге немесе оған қар­сы дауыс беруге болатын жалғыз сұ­рақ­қа дауыс беру керек.
Конституциялық кеңес барлық түзетулерді мойындады.
Ел­дің негізгі заңына енгізілетін басты түзетулердің бірі – жер және табиғи ресурстар туралы ережелер.
Жаңа нұсқасында жерге, оның қойнауына және байлығына барлық меншік құқығы халыққа тиесілі деп айтылған.
Ал сіздер бұл нормаға қарсы дауыс бере аласыздар ма?
Ал өлім жаза­сына тыйым салынатынына қарсы дауыс бергіңіз келе ме?
"Біз әріптестерімізбен бірге бұл жолға ұзақ жеттік", – деді спикер.
Сондай-ақ Владимир Волков еліміз қылмыстық және өзге де кодекстерге, халықаралық келісімдерге қол қойғанын алға тартты.
Енді Конс­титуция өлім жазасын толығымен жоя­ды.
Қарапайым адамның құқығын ке­ңейту мәселелері қаралып, бұл үшін адам құ­қық­тары жөніндегі уәкіл мәрте­бесі таға­йын­да­лады.
Бұл – өте маңызды өзгеріс.
Егер қа­зір бар Консти­туциялық Кеңес бұзу­шылықтар тәжіри­бесін жинақтап, ұсы­нымдар түрінде баяндамалар жасаса әрі оның құқықтары бұзылды деп есептесе, әр адам нақты өтініш бойынша Конс­титуциялық сотқа жүгіне алады.
Осылай деген сенатор егер бұл азаматтардың құқығын бұзса, не заң нормасын немесе бүкіл заңды жойса, сот қорытынды шы­ғаратынын жеткізді.
Екібастұздың ірі кәсіпорын ұжымы Президент бастамаларын қолдады.
Қазақстан Президенті Қасым-Жомарт Тоқаев ұсынған конституциялық реформалар бүкіл елдің болашағы үшін маңызды, сондықтан қазақстандықтар бұған белсенді қатысуы керек - бұл туралы Республикалық штабтың мүшелері Айгүл Нұркина, Вера Ким, облыстық штабтың жетекшісі Илья Теренченко мен облыстық штабтың мүшелері Света Абдраманова, Гүльмира Нұрханова Екібастұз жұртшылығымен кездесу барысында айтты.
Партияның депутаттық фракциясының мүшелері моноқаланың өндіріс, медицина, білім беру және кәсіпкерлік өкілдерімен әңгімелесіп, Конституцияға енгізілген негізгі түзетулер туралы айтып, халықты қызықтырған сұрақтарға жауап берді.
Осылайша, "Восточный" көмір кенішінің Жұмыс ұжымы бүгінгі таңда кәсіпорын Қазақстанмен бірге трансформацияланып, қайта құрылуда, өндіріс адамдары елде оң өзгерістерді қалайды және 5 маусымда сайлау учаскелеріне ұжымдық баруға дайын екендіктерін білдірді.
Референдумның мақсаты саяси, құқықтық жүйемізді жетілдіру, конституциялық реформа жасау.
Конституциялық реформа ел дамуының жаңа кезеңі басталғанын көрсетеді.
Конституциядағы 98 баптың 33-і өзгертілмек.
Президент ұсынған референдум өткізу бастамасы азаматтардың мемлекеттік басқаруға қатысуын кеңейту және саяси процестерді терең демократияландыру туралы көпжылдық сұранысынан туындады.
Оларды тиімді іске асыру үшін Конституцияға өзгерістер мен толықтырулар енгізу қажет болды.
Басқаша айтқанда, конституциялық реформа қажет болды.
Мәжіліс пен облыстық мәслихаттардың депутаттарын сайлаудың аралас мажоритарлы-пропорционалды моделі енгізіледі.
"Мәслихаттардың ықпалы артады Бұл қадам сайлаушылардың көзқарастары мен пікірлерін барынша толық қамтуға мүмкіндік береді",- деді Айгүл Нұркина.
Адам құқықтарын қамтамасыз етуге қатысты түзетулерге маңызды рөл беріледі.
Конституциялық түзету өлім жазасын түбегейлі жояды.
Бұл жөнінде партияның депутаттық фракциясының мүшесі Вера Ким түсіндірді.
Құқық қорғау саласы бойынша маңызды өзгерістер енгізіледі.
Атап айтсақ, Конституциялық сот құрылады.
Адам құқықтары жөніндегі уәкілдің, яғни омбудсменнің мәртебесі Ата заңмен айқындалады.
Елімізде өлім жазасы мүлде жойылады.
"Мұның бәрі азаматтардың құқықтары мен бостандықтарын қорғау үшін жасалып жатыр", - деді Вера Ким.
Мысалы, кеніштің қызметкері Виктор Носенко, Конституцияға енгізілетін сайлау жүйесіне байланысты өзгерістер жөнінде ойымен бөлісті.
Түзетулер тұрғысынан көп нәрсе әсер етеді.
Алдағы референдум-бұл біріншіден, заңнамаға енгізілген 33 түзету.
Екіншіден, барлық сайлау бөлігін халық өткізеді.
Барлық сайлау билігі халық үшін енгізіледі.
Халық белгілі бір басшы болуға уәкілеттік берілген кез келген адамды нақты белгілей алады.
Біз өзіміз үшін кәсіпқой кез-келген маманды таңдай аламыз және бұл ең маңызды бөлік.
Біз барлық ұжыммен өзіміз үшін уақыт таңдап, отбасылармен бірге референдумға бірге барамыз.
"Бұл біздің өміріміз, болашағымыз",- деді Виктор Носенко.
Жақын арада Республикалық штабтың мүшелерімен Конституцияға енгізілетін өзгерістер мен түзетулерді түсіндіру мақсатында өңірдің бірнеше аудандары мен шалғай ауылдарына жұмыс сапарлары жоспарлануда.
Мәжіліс депутаты: Конституцияға енгізілетін түзетулер әрбір қазақстандық үшін маңызды
Референдум аясында өткен кездесуде депутат Ата Заңға енгізілетін өзгерістер мен түзетулер туралы егжей-тегжейлі түсіндіріп, өзгеріске ұшырайтын әр баптың маңыздылығына тоқталды.
Конституциялық реформа аясында Ата заңның әрбір үшінші бабы өзгереді деп жоспарлануда.
Референдум – қоғамның жалпы көзқарасын, пікірін тануға, саяси біліктілігін арттыруға, қоғамның түйткілді мәселелерін қарастырып, оңтайлы шешім шығаруға арналған жүйе.
Менің ойымша Конституциялық өзгерістерден кейін халықтың мемлекеттік басқарудағы рөлі күшейеді.
Бұл нағыз халық үніне құлақ асатын мемлекеттің басты ұстанымдарының бірі.
Сондықтан әрбір азамат референдумға қатысып, дауыс беруі өте маңызды, – деді.
Қатысушылар референдумды қолдайтындықтарын айтып, ауылдың тыныс-тіршілігіне қатысты өзекті мәселелерді талқылады.
Осы күні Мәжіліс депутаты Айқын Қоңыров Қазақстан Халық партиясы Қарағанды облыстық филиалының активімен жүздесті.
Әңгіме барысында депутат республикалық референдумның халық үшін маңыздылығына тоқталды.
- Конституцияға енгізілетін түзетулердің ішінде құқық қорғау тетіктері мен институттарын күшейтуге қатысты өзгерістер әрбір қазақстандық үшін маңызды.
Атап айтқанда, Ата заңда адам құқықтары жөніндегі уәкіл мәртебесін бекіту, азаматтардың кез келген конституциялық құқықтарын бұзғаны үшін жазаның бұлтартпастығы қағидатын бұлжытпай бекітетін конституциялық сот құру.
Мұндай конституциялық реформалар еліміздің демократиялық, құқықтық және жалпыадамзаттық құндылықтарды ұстанатын мемлекет ретіндегі беделінің өсуіне ықпал ететін болады, – деп атап өтті Айқын Қоңыров.
Бүгін Мәжіліс депутаттары Айгүл Нұркина, Вера Ким Павлодар облысы Екібастұз қаласындағы "Восточный" көмір өндіру кәсіпорнының ұжымымен кездесті.
Мәжіліс депутаты: Конституцияға енгізілетін түзетулер әрбір қазақстандық үшін маңызды
Депутаттар алдағы референдумның маңыздылығы мен Конституцияға енгізілген негізгі түзетулер туралы айтып, қоғамды толғандырған мәселелерді талқылады.
Мемлекет басшысы ұсынған референдум өткізу бастамасы азаматтардың мемлекеттік басқаруға қатысуды кеңейту және саяси процестерді терең демократияландыру туралы сұранысынан туындады.
Осындай әлеуметтік маңызы бар міндеттерді іске асыру үшін конституциялық реформа қажет.
Мәжіліс пен облыстық мәслихаттардың депутаттарын сайлаудың аралас мажоритарлы-пропорционалды моделі енгізіледі.
Мәслихаттардың ықпалы артады.
Бұл қадам сайлаушылардың көзқарастары мен пікірлерін барынша толық қамтуға мүмкіндік береді,­­ ­– деді Айгүл Нұркина.
Өз кезегінде Мәжіліс депутаты Вера Ким адам құқықтарын қамтамасыз етуге қатысты түзетулер туралы түсіндірді.
Құқық қорғау саласында елеулі өзгерістер енгізілетін болады.
Атап айтқанда, Конституциялық сот құрылады.
Адам құқықтары жөніндегі уәкіл, яғни омбудсмен мәртебесі Ата Заңмен айқындалады.
Мұның бәрі азаматтардың құқықтары мен бостандықтарын қорғау үшін жасалуда, – деді депутат.
"Восточный" көмір кенішінің жұмысшылары елдегі өзгерістерге оң көзқараспен қарайтындарын айтып, саяси науқанға қатысуға дайын екендіктерін жеткізді.
Президент ұсынған конституциялық реформалар бүкіл елдің болашағы үшін маңызды, сондықтан оған белсенді атсалысқан жөн.
Біз отбасымызбен референдумға бірге барамыз, – деді кеніш қызметкері Виктор Носенко.
Алдағы уақытта депутаттардың сапарлары Конституцияға енгізілетін өзгерістер мен түзетулерді түсіндіріп, халықты референдумға қатысуға шақыру мақсатында аудандар мен шалғай ауылдарда жалғасатын болады.
Халық атынан басқарудан – халықпен басқаруға.
Автор: Наурызбай БАЙҚАДАМОВ, Қызылорда облыстық мәслихатының хатшысы, тарих ғылымдарының кандидаты
Әрбір мемлекеттің дамуында тағдыршешті кезеңдер болады.
Жаңа мемлекеттік құрылымдарды қалыптастырып, біртұтас ел болудың мақсат-мұратын Президент өзінің сайлауалды бағдарламасынан бері айтып келеді.
Алдағы асуларымыздың нақты қадамдарын Мемлекет басшысы биылғы Жолдауында тағы бір ресми түрде нақтылады.
Тәуелсіздігіміздің 30 жылындағы табыстар алға жетелесе, ал уақтылы шешілмеген қайшылықтар саяси проблемаға айналды.
Саясаттағы проблема дегеніміз – туындаған жағдайларды оңтайлы және уақтылы шешуге қоғамдық деңгейде өзара келісімге келе алмау.
Келіспеушіліктің себептеріне: саяси жүйенің тұйықталуы, экономиканың әлсізденуі, әлеуметтік мәселелердің ұзақ жылдар дұрыс реттелмеуі, халықтың саяси процестерден, саяси шешім қабылдаудан шеттетілуі жатады.
Бұны қоғамдық келісім мүшелерінің құқықтарының қақтығысы деп те айтуға болады.
Теория бойынша қоғамдық деңгейде келісімге қатысушылар билікті бірдей бөлісе алса ғана демократияны сезіне аламыз.
Ол үшін әр адам өз құқығын көпшіліктің мүддесі жолында шектей алуы тиіс.
Біздің жағдайда әлемдік және 30 жылдық өмір тәжірибемізді сауатты үйлестіре отырып, жаңа бағыттарымызды анықтауға бет қойғанда ғана билік пен халық арасы барынша жақындай түседі.
Жыл басындағы қаңтар қақтығысының сабақтары осыған саяды.
Ол сабақтарды қазірден жүрекпен сезініп, ел басқаруда басты назарда ұстамасақ, оның зардабы бұдан да зор болатынын жоққа шығару қиын.
Өткеннің қайсысының әлі күнге құрметке лайық екенін, ал өмірімізді жеңілдету үшін қайсысынан құтылу қажеттігін анықтауға салауатты сараптаулар жасау қашанда өзекті.
Адамзаттың бүкіл өмір сүру жолында, биліктің, халықтың бақылауында болуы өте өзекті мәселе ретінде қарастырылады.
Өз кезегінде мемлекет мәжбүрлеуге негізделген билік монополиясын иемдене алады.
Қоғам мүддесіне қажет болса, әділеттілікпен күш қолдануға баруы ықтимал.
Жыл басында елдігімізге қауіп төнгенде осындай іс-қимылға бару арқылы ішкі тұрақтылықты сақтап қалдық.
Бірақ адамдарды қорқытпау керек, сендіру, сенім артуы қажет.
Яғни, билік тек қарулы күштерге емес, халықтың қолдауына басымдық бергені дұрыс.
Сонда билік пен халық арасында өзара сенім күшейеді.
Жолдаудың негізгі мазмұнын құраған, саяси ұстанымдарымызды жаңғырту, осы бағыттарды көздейді.
Еліміздегі саяси жаңғырту ісі адал әрі әділ "ойын ережесін" қалыптастыруды мақсат тұтады.
Бұл айтуға оңай түсінік.
"Әділдік дегеніміз барлық жерде, бәрімізге ортақ құндылық па?" деген сұрақ адамзатпен бірге келе жатыр.
Кезінде Әлихан Бөкейханұлы: "Әділдік жоқ жұртта береке-бірлік болмайды", деп өсиеттеп кеткен екен.
Бұның барлығы Президенттің проблемаларды тұжырымдап, тиімді шешім қабылдай алу жауапкершілігіне тіреледі.
Мемлекет басшысы "Саяси жаңғыру болмаса, елімізді орнықты дамыту, ауқымды әлеуметтік-экономикалық өзгеріс жасау мүмкін емес", деп дәл тұжырым жасады.
Яғни, барлық бастамалар саясаттағы маңызды проблема – конфликтіні басқара білуді оңтайлы шешуі тиіс.
Осындай келелі сараптамалар негізінде жан-жақты халықтық талқылауға мүмкіндік жасалынып, мемлекетіміздің саяси жүйесін реформалаудың құқықтық базасын жетілдіру қолға алынды.
Президент 5 маусымға "Ата Заңымызға өзгерістер мен толықтыруларды қабылдайсыз ба?" деген тұжырымдағы сауал қойылып, жалпыхалықтық референдум өткізуді жариялады.
Бұл рефердум – еліміздегі жинақталған проблемаларды шешуге қолдау мен қарсылық білдірушілер арасындағы бәсекенің оңтайлы шешімін табуына нақты қадам.
Жалпыхалықтық таңдау арқылы мемлекеттік басқарудың шынайы демократиялығына жол ашылады деп сенеміз.
Біз тәуелсіз ел ретінде халықтың атынан басқару, халық үшін басқару кезеңдерінен өттік, енді халықпен басқаруға мүмкіндігіміз артады.
Бұқара халықтың билікке араласуы, саяси шешімдерге тікелей қатыса алудың құқықтық негізі нақтылана түседі.
Өйткені, Конституция – біріншіден, әділеттілік, теңдік ұғымымен тығыз байланысты.
Екіншіден, табиғи теңдіктің алдыңғы қатарда болуын рәсімдейді.
Дегенмен, бір мәселедегі теңдік, екінші мәселеде теңсіздік тудыруы мүмкіндігіне байланысты, әрбір бап бойынша көзқарастар тартысы туындауы заңдылық.
Табиғи құқықтарымызға сүйеніп бір-бірімізбен теңбіз деп санағанмен, оның нақты көрінісі Конституцияда бекітіледі.
Сондықтан да референдум өткізудің өзіндік жауапкершілігін баршамыз сезінгеніміз жөн.
Президент бастамаларының қоғамдық қатынастарды барынша әділеттілікке жақындатуына ашатын мүмкіндіктерін сезіне алсақ қана оң нәтижелерге жетеміз.
Заңның дұрыс болуы – әділеттілік қасиеттің саяси формасы.
Конституцияға енгізуге ұсынылған өзгертулер мен толықтырулар осы бағытты көздейтіні анық байқалуда.
Оның нақты көріністеріне президент құзыретінің шектеліп, парламент пен жергілікті мәслихаттар құқығының кеңейтілуі, сайлау процесін дамыту т.б. жатады.
Ендеше, билік тармақтарының арасындағы жаңа қатынастар – өзара тартысқа, бір-бірін тежемелік тетігі – теке-тіреске айналмасын дейік.
Әрине, бұл реформа да кез келген жағдайдың дәл ортасын білдіреді деп айта алмаймыз.
Еш ұрпақ өз заңдары арқылы болашақтағы ұрпақты өзіне бағындыра алмайтыны тарихтан белгілі.
Уақыт өте келе әлі де тереңдей түсетін боламыз.
Референдум қорытындысының елде конституциялық және саяси-әлеуметтік тұрақтылықты сақтау қауқары жоғары болғаны маңызды.
Билік институттарын заңдармен өзгертерміз, ал сананы өзгерту көп жылды талап етеді.
Осындайда Конфуцийдің "елдің басында қанша әділ билеуші тұрса да, бірнеше ұрпақ алмаспай елдің санасы, мәдениеті жаңармайды" дегені еріксіз есімізге түседі.
Әлемдегі геосаяси ойындарда жеңіске жетуге әркімнің таласы бар.
Біз соған қаншалықты шыдас береміз?
Қайсысына ақылымыз бен айламыз жетеді?
Дайындығымыз қаншалықты?
Бұл сұрақтар бәрімізді толғандыруы тиіс.
Қазіргі басымыздан өткізіп жатқан күрес заңы – өз-өзімізді сақтау инстинктін арттыруды талап етуде.
Сондықтан да, тәуелсіздігімізді сақтап, ұлттық бірегейлігіміздің негізін нығайтып, елімізді жаңғырту жолында ұйысуымыз өте маңызды.
Бас-басымызға би болып, елдің ығырын шығармай, таласпай өзара жарассақ қана жетістікке жетеміз.
Үлкен үмітпен, зор сеніммен басталған Жаңа Қазақстан жолындағы береке-бірлігіміз нығая берсін десек, барлығымыз референдумға белсене ат салысқанымыз жөн.
2-ЖЭО-да референдум жайлы айтылды.
Автор: Байболат Култанов.
Референдумды қоғамдық қолдау жөніндегі облыстық штаб өкілдері 2-ЖЭО-да болды.
Мұнда олар кәсіпорын қызметкерлеріне алдағы саяси іс-шараның мән-маңызы жайлы айтып, біркісідей қатысуға шақырды.
Қазақстанда алдағы бүкілхалықтық сайлау арқылы Конституциялық сот құру көзделген.
Заң саласына аса бойлай қоймаған жан бұған мән бермеуі әбден мүмкін.
Дегенмен, бұл өзгеріс назар аударуды қажет етеді.
Себебі, орын алғалы тұрған жаңашылдық – “Халық үніне құлақ асатын мемлекет” тұжырымдамасының айқын дәлелі.
2-ЖЭО ұжымы алдында сөз сөйлеген референдумды қоғамдық қолдау жөніндегі облыстық штаб мүшесі, белгілі заңгер Павел Афанасьев Конституциялық сот 11 судьяның басын біріктіреді дейді.
Павел Афанасьев, референдумды қоғамдық қолдау жөніндегі облыстық штаб мүшесі:
Тағы Конституциялық сотқа Бас прокурор мен адам құқықтары жөніндегі уәкіл жүгінеді.
Осы орайда айта кеткен жөн, адам құқықтары жөніндегі уәкілдің әр облыста өз өкілі болмақ.
Яғни, тұрғындар толғандырған мәселелерін елордаға барып емес, жергілікті жерде де көтере алмақ.
Назар аударарлық тағы бір жайт, азамат Конституциялық сотта өз ойын дәлелдеу арқылы күллі қоғамға өзгеріс енгізе алады.
Мысалы, қандай да бір нормативтік құқықтық актілермен, шешімдермен, тіпті, Үкіметтің қаулысымен отандасымыздың құқығына және бостандығына нұқсан келсе, оны айғақтап, заңның өзіне түзету енгізуге болады.
Павел Афанасьев өз сөзін бірнеше мысалмен жалғады.
Оның айтуынша, қарапайым адамдар кәдімгі жәрдемақы, зейнетақы, шәкіртақы көлеміне көңілдері толмаса, осы Конституциялық сотқа жүгіне алады.
Сонау 90-шы жылдардың басында елімізде мұндай орган болыпты.
Сонда тұрғындардың базынасы бойынша заңдар, Үкімет қаулылары, тіпті, Президент шешімдері күшін жойған екен.
Демек, референдум – ауқымды өзгерістердің бастауы.
Павел Афанасьев, референдумды қоғамдық қолдау жөніндегі облыстық штаб мүшесі:
Алдағы республикалық референдум уақыт өте келе жергілікті референдумға алып келеді деп ойлаймын.
Онда нені өзгертеміз?
Менің ойымша біз дауыс беру арқылы денсаулық сақтау, білім беру салаларына өзгеріс енгізе аламыз.
Қоғамдық көлікте тегін жүру сынды жеңілдікті де енгізуіміз мүмкін.
Осы себепті мен заңгер ретінде алдағы саяси іс-шараны қолдаймын.
Көтерілген мәселелердің барлығы орынды, барлығы сүзгіден өткен.
Көш жүре келе түзеледі!
Кездесу соңында осындай ұстанымдағы штаб мүшелері жылу электр орталығының қызметкерлерін 5-ші маусымда өтетін сайлауға қатысуға шақырды.
Конституцияға енгізілетін өзгерістер БАҚ-та қалай түсіндіріліп жатыр?
Автор: Гүлжан РАМАНҚҰЛОВА.
Бүгін референдум өткізу кезінде азаматтарды ақпараттандыру мәселелері бойынша ОРК-нің кеңесі өтті.
Жиында Ақпарат және қоғамдық даму министрі Асқар Умаров үгіт-насихат кезінде атқарылған жұмыстарға тоқталды.
Министрліктің алдында екі негізгі міндет тұр.
Біріншісі, Конституцияға енгізілетін өзгерістер туралы халықтың хабардар болуын және сайлау кезіндегі екінші маңызды міндет БАҚ-тың сайлау заңнамасының талаптарын сақтауын қамтамасыз ету.
Осы мәселелерді шешу үшін министрлік барлық ақпарат ресурсын жұмылдырып, ақпараттық саланы тұрақты бақылауда ұстап тұр, - деді АҚДМ басшысы.
Сонымен қатар министрлік ОСК-мен және жергілікті атқарушы органдармен бірлесіп, азаматтарды алдағы референдумда өздерінің сайлау құқығын іске асыруға және дауыс беруге шақыру бойынша белсенді ақпараттық жұмысты жүргізіп жатыр.
Барлық БАҚ-та ұсынылатын түзетулер кеңінен түсіндіріліп жатыр.
Атап айтқанда, БАҚ беттерінде референдумға арналған арнайы айдарлар мен хэштегтер ашылды.
Еліміздің Конституциясына енгізілетін өзгерістердің мәні түсінікті тілде түсіндірілетін жадынамаларды, графикаларды шығару және көбейту қамтамасыз етілді, - деп түсіндірді Асқар Умаров.
БАҚ пен әлеуметтік желілерде әр өңірде дауыс беру үшін сайлау учаскесін іздеу бойынша ақпараттық хабарламалар мен графикалық мәліметтер таратылды.
Одан бөлек, сайлау заңнамасының сақталуын қамтамасыз ету үшін ОСК және Бас прокуратурамен бірқатар кеңес өткізілді.
Тарихи сәттен шет қалмайық.
Автор: Қуаныш АЙТАХАНОВ, қоғам қайраткері
Жаңа Қазақстанды жамау-жамау болған, суперпрезиденттік конституциямен құра алмайтынымыз айдан анық.
Сондықтан да Президенттің Ата Заңымыздың 33 бабына өзгерістер мен толықтырулар енгізу туралы конституциялық реформасын толығымен қолдаймыз.
Бəріміз жұмылып Жаңа Қазақстанды құруға бет алдық.
Қ.Тоқаев Қазақстан Прези­ден­ті болып сайланғаннан бастап өзінің басты ұстанымы əділеттілік екенін, онсыз қоғам ешқашан дамымайтынын айтып келеді.
Қоғам əділеттілік салтанат құр­­­­­ғанда ғана жаңарады, дамиды.
Сыбайлас жемқорлық, ұлт­тық байлықтың теңдей жəне əділ бөлінбеуі, азаматтардың құқық­та­рының қорғалмауы, заңдардың толыққанды орындалмауы билік саясатының әділеттілігіне байланысты.
Ел дамуы қоғамдағы келісім мен ынтымаққа, ауызбіршілікке тікелей байланыста болса, ол тек əділеттілік бар жерде ғана бола­ды.
Өйткені әділеттілік – тəуелсіздіктің темірқазығы.
Биыл 5 маусымда өтетін республикалық референдумның күн тәртібіне қойылған Конституциялық рефор­ма­ның түйіні де түптеп келгенде әділеттіліктің салтанат құруына ба­ғыт­талған.
Конституциялық реформа – Президенттің саяси реформалар бағ­дарламасын жүзеге асыру үшін қолға алынған маңызды саяси іс-шара.
Конституциядағы өзгертулер мен толықтырулар жобасы Қазақстан халқының көке­йінде жүрген сұрақтарға жауап береді жəне бүкіл қоғамның мүд­десі үшін жүзеге асырылады.
Осы күнге дейінгі Ата Заңымызға енгізілген өзгерістер халықтың қатысуынсыз парламент ар­қылы өткізіліп келді.
Халықтың пікірі ескерілмеді.
Ол өзгеріс­тердің барлығы президент билігін нығайтуға, күшейтуге бағытталды.
Ал ендігі қабыл­данатын Конституцияның ерекшеліктері су­перпрезидентік басқарудан президенттік республикаға көшуге, парламент пен мәслихат­тар­дың өкілеттіктерін көтеруге, ел басқаруда халықтың қатысу мүмкіндігін кеңейтуге, елдегі саяси күштердің белсенділігі мен бәсекелестігін арттыруға, қоғамда әділеттіліктің орнатылуына, Жаңа Қазақстан құрудың құ­қықтық негізін қалауға, адамдар құқық­та­рын қорғауды жетіл­ді­руге бағытталған.
Бір сөзбен айтқанда, Конституциядағы өзгертулердің көздегені – мемлекетімізді жетілдіру, жаңғырту жəне нығайту.
Мемлекетіміздің дамуының жаңа кезеңінде, Жаңа Қазақстанды құруға бағытталған, еліміз үшін осындай аса маңызды тарихи шешімдерді Президент бүкілхалықтық талқылауға салып, көпшіліктің шешіміне сүйеніп қабылдауды ұсынып отыр.
Конституциялық түзе­тулер жобасының бүкілхалықтық жаппай дауыс беру арқылы қабылдануы біздің демократиялық қағидаттарды берік ұстана­ білдіреді.
Алдағы референдумды халқымыздың басым көпшілігі қолдайды.
Алайда Конституцияның қазіргі жəне жаңа нұсқаларының айырмашылығын түсіну, ұсынылып отырған өзгертулер мен түзетулердің байыбына бару күнделікті тыныс-тіршілігімен жүрген қарапайым жұртқа қиындық туғызатыны рас.
Сон­дық­тан да референдум, онда қо­йылған мәселелер туралы халық арасында түсіндіру жұмыстарын жүргізіп, еліміздің дамуына бағытталған стратегияның мəнін жеткізуге барынша күш салуымыз керек.
Бүкілхалықтық референдум өткізілетін күнге аз уақыт қалды.
Сондықтан осы қысқа мерзімді барынша тиімді пайдаланған жөн.
Алайда ел арасындағы кез­де­сулерде, әлеуметтік желі­лер­де айтылып жүрген сөздерді, пікірлерді тыңдасаң, көп азамат әлі де референдум мен Ата Заңымызға ұсынылған өзгеріс­тер­ді толық түсіне қоймағанын байқаймыз.
Олар конституциялық өзгерістердің мазмұнын жете түсіне алмауда.
Сондықтан БАҚ арқылы беріліп жатқан референдум туралы ақпараттық хабарламалармен бірге, тікелей эфирлерде, газет беттерінде, әлеуметтік желілерде "Сұраққа жауап", "Ашық алаң", "Пікірталас" сияқты іс-шаралар көбірек өткізілсе дұрыс болар еді.
Конституциядағы өзгеріс ен­гізілген әр баптың ескі және жаңа редакциясына талдау жасап, ұсынылып жатқан баптардың артықшылықтары, ол қоғамға қандай өзгеріс әкеледі, елді дамытуға, халықтың жағдайын жақсартуға қалай әсер ететіндігі туралы көпшілік түсінетіндей мағлұматтар берілгені жөн.
Парламент пен мәслихат депутаттары, Үкімет пен жергілікті атқарушы органдар, саяси партиялар мен қоғамдық ұйымдар референдум туралы, референдумға қойылған мәселелер туралы Президент, Парламент сайлауы кезіндегідей әр таңдаушыға жан-жақты түсіндіру жұмыстарын жүргізгендері жөн.
Түсіндіру жұ­мыс­тарына студенттерді де пайдаланған дұрыс.
Әрбір қазақстандық осындай тарихи сəтте, ше­шу­ші кезеңде ел болашағын ай­қындауға тікелей атсалысуы қажет.
Референдумда əр азаматтың дауысы маңызды.
Біз рефе­рендумға қатысу арқылы еліміздің бірлігі мен ынтымағын нығайтуға, өзіміздің заңмен қорғалуымызға, сапалы өмір сүруімізге, жемқорлықтың жойылуына, мемлекеттік қызметтің ашық, қолжетімді болуына, еліміздің жарқын болшағына дауыс береміз.
Референдумды қолдау штабының өкілдері спортшылармен кездесті.
Автор: Алдияр Айтпаев.
Кезек спортшыларға да келді.
Бүгін референдумды қолдау штабының өкілдері салауатты өмір салтын ұстанған жандармен кездесті.
“AMANAT” партиясы жанынан құрылған штаб мүшесі Владимир Витченко жастарға саяси іс-шараның маңыздылығын айтып, елімізде орын алғалы тұрған ауқымды өзгерістерді жіпке тізді.
ВЛАДИМИР ВИТЧЕНКО, “AMANAT” партиясы жанынан құрылған референдумды қолдау жөніндегі штаб мүшесі
Бұған дейін өз елімізді әлемге танытумен айналыстық.
Бұл мақсатымыз орындалды.
Енді ішкі әл-ауқатты арттыру бойынша жұмыстар жүргізілмек.
Референдум бұған арқау болмақ.
Сол үшін де референдумға белсенді ат салысу қажет.
Бүгінгі жиынға облыстық олимпиада резервінің мамандандырылған мектеп-интернат-колледжінің жастары мен оқытушылары қатысып отыр.
Көпшілік арасынан Данияр Өтегенов штаб мүшелеріне сұрақ қойып, саяси іс-шараға қатысты қызығушылығын білдірді.
ДАНИЯР ӨТЕГЕНОВ, облыстық ОРММИК оқытушысы
-Қатысатын болдық.
Мамандар бәрін жақсы түсіндірді.
Өзімнің ойым – барып референдумды қолдау қажет.
Бұған спортшылар да, облыс құрамалары да белсенді түрде қатысады деп ойлаймын.
Жаңа Қазақстан деп бекерден-бекер айтылып жатқан жоқ.
Бұған мен сенімдімін.
Қазақстанымыз жақсы жаққа ілгерілейді.
Бүгінде облыстық референдумды қолдау штабына 20 қоғам белсендісі мүшелік етеді.
Олар күнделікті осындай 10-ға тарта жүздесу ұйымдастырады.
Айта кету қажет, Петропавлда маусымның 5-і күні 80-нен астам сайлау учаскесі жұмыс істейді.
Қызылорда облысында референдумға байқаушыларды дайындау белсенді жүргізілуде.
"Партиялық емес байқау орталығы" республикалық қоғамдық бірлестігінің Қызылорда облыстық филиалының төрағасы Жандос Тұсмағамбетов Жаңақорған, Шиелі, Сырдария, Жалағаш аудандарында байқаушыларға оқыту семинарларын жүргізді.
Семинарға барлығы 1300-ден астам байқаушылар қатысты.
Ең алдымен Ж.Тұсмағамбетов: "Референдум қазақ халқының құқықтық қайнар көзі. Конституцияға енгізілетін түзетулер бойынша біз жаңа Қазақстанды құруға мүмкіндік аламыз. Барша қазақстандықтар референдумға белсене атсалысуы қажет деп санаймын", – деп атап өтті.
Семинар барысында Қазақстан Республикасының сайлау заңнамасының, "Референдум туралы" Қазақстан Республикасы Заңының нормалары, сайлау процесіне қатысушылардың рөлі және референдум өткізілетін күнгі байқаушылар институтының маңыздылығы қаралып, жан-жақты түсіндірме берілді.
МӘЖІЛІС ДЕПУТАТЫ ҚАЙРАТ АБАСОВ ТӨЛЕБИ АУДАНЫНЫҢ ЖҰРТЫН РЕФЕРЕНДУМДЫ ҚОЛДАУҒА ШАҚЫРДЫ.
Бүгін ҚР Парламент Мәжілісі депутаты, "AMANAT" париясының республикалық штаб мүшесі Қайнар Абасов Төлеби ауданында болып, бірқатар маңызды кездесулер өткізді.
Ең алдымен Қайнар Бегалыұлы Алатау ауылы, Қорған және Біркөлік елді мекендерінің жергілікті тұрғындарымен кездесті.
Басқосу кезінде депутат жалпыхалықтық референдумның маңызына тоқталып, тұрғындарға дауыс берудің ережелері мен шарттарын түсіндірді.
Жиынға Төлеби ауданы әкімінің орынбасары Б.Құралбаев, "AMANAT" партиясы Төлеби аудандық филиалының атқарушы хатшысы Қ.Қансейітов, сондай-ақ аудандық мәслихат депутаттары да қатысып, референдумды қолдауға шақырды.
Ата заңымызда жер және жер қойнауы – халықтың меншігі, "Өлім жазасына" тыйым салу, Президент және судьялар, сайлау комиссиясының өкілдері, әскери және Ұлттық қауіпсіздік қызметшілері ешқандай партияның, қоғамдық бірлестіктердің мүшелігінде болмауға тиіс деген сынды маңызды өзгерістер енгізілмек.
Сондықтан алдағы 5 маусым күні әрбір қазақстандық өз таңдауын жасап, дауыс бергені маңызды.
Ендеше мен сіздерді белсенділік танытып, бір кісідей атсалысуға шақырамын, – деді республикалық штаб мүшесі.
Бірінші мамыр ауылында көпбалалы аналармен, аз қамтылған отбасылармен, өзін-өзі қамтып отырған және ерекше қажеттіліктері бар азаматтарымен де жиын өтті.
Қ.Абасов алдағы науқанның маңызы ерекше екеніне тоқталды.
Шара барысында ауыл тұрғындары тарапынан көтерілген ұсыныстар мен талап-тілектер де назардан тыс қалмады.
Мәселен жайылым тапшылығы, несие пайызын төмендету, кепілге қойылатын жылжымайтын мүлікке қатысты ұсыныстары назарға алдынды.
Кездесулер соңында жиналғандар депутаттарға өз ықылыстарын білдіріп, жалпыұлттық референдум өткізу бастамасын қолдайтынын және Жаңа Қазақстан құру жолында мемлекетке үлкен сенім артатынын жеткізді.
Шымкент: Адам құқықтары жөніндегі уәкіл мәртебесі конституциялық деңгейге көтеріледі.
Автор: Шымкент қаласының Ақпараттық-коммуникациялық орталығы.
Осы және басқа да ҚР Конститутциясына енгізілетін өзгерістер мен толықтырулар туралы және қалалық қоғамдық штабтың аралық есебі жөнінде бүгін Шымкент қаласының Ақпараттық-коммуникациялық орталығының брифинг алаңында Референдумның Шымкент қаласы бойынша қоғамдық штаб мүшесі Қанатбек Досалиев ақпарат берді.
Құрметті шымкент қаласының тұрғындары!
Конституциялық түзетулерде әркімнің конституциялық құқығын қорғау туралы жаңа тетіктер пайда болады.
Конституциялық кеңесті конституциялық сот етіп қайта құру әркімге өз құқықтарын қорғау үшін конституциялық сотқа тікелей жүгінуге құқық береді, бұрын бұған мүмкіндік болмаған еді.
Конституциялық деңгейге адам құқықтары жөніндегі уәкіл мәртебесі көтеріледі.
Қазақстанда өлім жазасы жойылады, бұл адам құқықтарын қорғаудың іргелі негіздерінің бірі.
Мұндай түзетулерді қолдау керек, солай емес пе?
"Онда 5 маусымда өз сайлау учаскелеріңізге келіп, жаңа реформаларға дауыс беріңіздер!"-, деді спикер.
Құрамында партиялардың, қоғамдық кеңестердің, белсенді ҮЕҰ-ң мүшелері және қалалық мәслихатының депутаттары мен зиялы қауым өкілдері бар референдумның қалалық қоғамдық штабы құрылып, жұмыс жүргізуде.
22 белгілі тұлғалардан құрылған қоғамдық штаб мүшелерінің жастармен, жұмысшылармен және жалпы қала тұрғындарымен кездесетін арнайы 3 бағыттағы кестесі жасақталып, бекітілді.
Кестеге сәйкес, 11 мамыр мен 04 маусым аралығында 160 нүктелі кездесу ұйымдастыру жоспарланып, ата заңымызға енгізілетін өзгерістер мен толықтырулар туралы түсіндірме жұмыстары жүргізілуде.
Бүгінгі таңда кәсіпорындар, базарлар және оқу орындарында 120 кездесу өткізіліп, 36 мыңнан аса жұмысшылар мен студенттер қамтылғандығы туралы да атап өтті.
Ерлан Қошанов Қарағанды облысының жұртымен кездесті.
Елде ашық саясаттың жаңа кезеңі басталады.
Енді барлық саяси күш сайлаушылардың нақты сұранысына басымдық береді.
Мұны Парламент Мәжілісінің Төрағасы айтты.
Ерлан Қошанов Қарағандыда "Amanat" партиясының облыстық филиалы ғимаратында өңір жұртшылығымен жүздесті.
Референдум жайлы айтып, ел тағдырын шешетін ауқымды өзгерістерге тоқталды.
Қазір жаһан жұрты күрделі кезеңді өткеріп жатыр.
Бізге де бір орында тұруға болмайды.
Әйтпесе көштен қаламыз.
Сондықтан елде ауқымды өзгерістер басталды.
Мәжіліс Төрағасының пікірінше, Президент реформалары сын-қатерлерге берілген нақты жауап.
Ерлан Қошанов, ҚР Парламенті Мәжілісінің төрағасы: - Жұртшылық Мемлекет басшысының бастамаларын жақсы қабылдап, қолдап жатыр.
Ел болашағын айқындайтын осындай ауқымды реформалардың тағдырын халықтың өзі шешуі керек.
Осы оймен Мемлекет басшысы референдум жариялады.
Ерлан Қошанов жасанды монополияларды түбегейлі жойып, азаматтарға тең мүмкіндік беру үшін мемлекет тарапынан үлкен шаруа атқарылып жатқанын да атап өтті.
Елде ашық саясаттың жаңа кезеңі басталайын деп тұрғанын, халық сайлау жүйесіне сенуі керек екенін айтты.
Сосын Президент Жарлығымен Ұлытау облысының қайта құрылғанына тоқталды.
Қазіргі Қарағанды – алып аймақ.
Бір орталықтан мұндай өңірді басқарудың тиімсіз тұстары бар.
Шалғай елді мекендерден облыс орталығына жету қолайсыздық тудырады.
Сондықтан бұл халық үніне құлақ асқан әділ әрі тиімді шешім деп есептеймін.
"Дегенмен, Қарағанды облысы еліміздегі ең ірі аймақтың бірі болып қала береді", – деді Ерлан Қошанов.
Жергілікті жұрт та Мемлекет басшысының бұл шешімін айрықша қабылдағанын жеткізді.
Майра Әбдірахманова, Қарағанды облысы бойынша қоғамдық кеңестің мүшесі: - Кездесуден кейін "Amanat" партиясының төрағасы жеке қабылдау өткізіп, облыс тұрғындарының өтініш-тілегін тыңдады.
Палата Спикері Теміртау қаласының жұртшылығымен де кездесті.
20 мың адамға арналған емханаға барды.
Медициналық мекеме жаңадан ашылған.
Кейін спорт дене шынықтыру-сауықтыру кешенінде болды.
Кездесу барысында қаланың белсенді азаматтары да сөз алып, Қазақстанның көпұлтты қоғамы бейбітшілік пен келісімді сақтай отырып, барша қиындықты еңсеретінін атап өтті.
Олег Гусев, Теміртау қаласының белсендісі: - Ең бастысы, ішкі саяси тұрақтылықты сақтау.
Президентіміз өте жауапты және тез шешім қабылдайды.
Біз оған бірнеше рет куә болдық.
Біз оның ішкі саяси тұрақтылық пен ел бірлігін сақтауға бағытталған саясатын қолдаймыз.
Палата Спикері реформалар әділетті қоғам құруға бағытталғанын атап өтті.
Сөз соңында Ерлан Қошанов облыс жұртшылығын республикалық референдумға белсенді қатысып, тарихи таңдау жасауға шақырды.
Қорған Қонысбайұлы.
Референдум туралы түсіндіру жұмыстары БАҚ-та кеңінен қамтылды .
Алдағы референдум туралы түсіндіру жұмыстары БАҚ-та кеңінен қамтылды.
Тұрғындарға смс-хабарламалар жіберіліп, республикалық арналарда арнайы бағдарламалар жарық көрді.
Әлеуметтік желілерде де кең көлемде ақпарат беріліп жатыр.
500-ге жуық республикалық және өңірлік БАҚ-қа мониторинг жасалды.
Күні бүгінге дейін заң бұзушылықтар тіркелген жоқ.
Ақпарат және қоғамдық даму министрі Асқар Умаров атқарылған шаруаларды тілге тиек етті.
Орталық сайлау комиссиясында өткен кеңеске бірқатар министрлік өкілдері қатысты.
Асқар Умаров, ҚР Ақпарат және қоғамдық даму министрі: - Министрлік Орталық сайлау комиссиясымен және жергілікті атқарушы органдармен бірлесіп, азаматтарды алдағы референдумда өздерінің сайлау құқығын іске асыруға және дауыс беруге шақыру бойынша белсенді ақпараттық жұмыс жүргізуде.
БАҚ-тың барлық түрлерінде ұсынылатын түзетулер кеңінен түсіндіріледі.
БАҚ беттерінде референдумға арналған арнайы айдарлар мен хэштегтер ашылды.
Еліміздің Конституциясына енгізілетін өзгерістердің мәні түсінікті тілде түсіндірілетін көрнекі жадынамаларды, графикалық өнімдерді шығару және көбейту қамтамасыз етілді.
Ел бойынша 10 мыңнан астам сайлау учаскесі ашылды.
Автор: Б.Сатуов.
Конституциялық реформа - ең әуелі құқықтық шара.
Бұл туралы мемлекет тарихы институтының директоры Еркін Әбіл айтты.
Оның пікірінше, референдум әрбір азаматтың жауапкершілігін арттырады.
Сондай-ақ, ертеңгі ел өміріне оң ықпал етеді.
Әр азамат тарихи таңдау жасауға бей-жай қарамағаны жөн дейді.
Еркін ӘБІЛ, МЕМЛЕКЕТ ТАРИХЫ ИНСТИТУТЫНЫҢ ДИРЕКТОРЫ: Референдум деген- әрбір азамат маңызды саяси шешімді қабылдауға өзі қатысады.
Сондықтан әрбір азаматтың бұл тек қана құқы емес, сонымен бірге жауапкершілік.
Осы қабылданған саяси шешім үшін әрбір азамат жауапты болу керек.
Жалпыхалықтық референдум бойынша түсіндіру жұмыстарын жүйелі жүргізу өте маңызды.
Ақпарат және қоғамдық даму министрі Асқар Омаровтың айтуынша, қазір ел бойынша 220-дан астам газет пен 32 телеарна референдумға байланысты түсіндіру жұмыстарын жүргізуде.
Сондай-ақ, ұялы байланыс операторлары да саяси өзгеріске байланысты хабарламалар таратып жатыр.
Халық сол арқылы референдум туралы жан-жақты ақпарат ала алады дейді.
Асқар ОМАРОВ, ҚР АҚПАРАТ ЖӘНЕ ҚОҒАМДЫҚ ДАМУ МИНИСТРІ БАҚ: Беттерінде арнайы айдарлар мен хештегтер ашылды.
Еліміздің конституциясына енгізілетін өзгерістердің мәні түсінікті тілмен түсіндіретін көрнекі жарнамаларды, графикалық өнімдерді шығару және көбейту қамтамасыз етілді.
Референдумға 10 күн қалды.
Ел бойынша 10 мыңнан астам сайлау учаскесі ашылған.
Саяси науқанды бақылауға 4 халықаралық ұйым мен 13 мемлекеттен 105 байқаушы тіркелген.
Олар -Еуропадағы қауіпсіздік және ынтымақтастық ұйымы, Түрік елдері саммиті, ТМД елдері және тағы басқа белді ұйымдар тарапынан келген өкілдер.
Мемлекеттің қоғамдық-саяси өміріне халықтың белсенді араласуына мүмкіндік беретін конституциялық реформаларға қатысты қазақстандықтардың пікірі қандай ?
БЛИЦ: - Жаңа заман, жаңа Қазақстан кезеңінде бұл өзгерістер біз үшін аса маңызды деп ойлаймын.
- Қатысамыз халық болып.
- Жаңа Қазақстанға әркім, әр қазақстандық қол ұшын созу керек деп түсінемін.
- Жаңа Қазақстан құрамыз деп жатырмыз ғой.
Соған барлығымыз жиналып айтуымыз керек қой.
Референдумға байқаушыларды дайындау белсенді жүргізілуде.
Қызылорда облысында референдумға байқаушыларды дайындау белсенді жүргізілуде.
"Партиялық емес байқау орталығы" республикалық қоғамдық бірлестігінің Қызылорда облыстық филиалының төрағасы Жандос Тұсмағамбетов Жаңақорған, Шиелі, Сырдария, Жалағаш аудандарында байқаушыларға оқыту семинарларын жүргізді.
Семинарға барлығы 1300-ден астам байқаушылар қатысты.
Ең алдымен Ж.Тұсмағамбетов: "Референдум қазақ халқының құқықтық қайнар көзі. Конституцияға енгізілетін түзетулер бойынша біз жаңа Қазақстанды құруға мүмкіндік аламыз. Барша қазақстандықтар референдумға белсене атсалысуы қажет деп санаймын", – деп атап өтті.
Семинар барысында Қазақстан Республикасының сайлау заңнамасының, "Референдум туралы" Қазақстан Республикасы Заңының нормалары, сайлау процесіне қатысушылардың рөлі және референдум өткізілетін күнгі байқаушылар институтының маңыздылығы қаралып, жан-жақты түсіндірме берілді.
Филиал өкілдері алдағы аптада Қармақшы, Арал, Қазалы аудандарында байқаушыларға семинарлар өткізеді.
Әрбір азаматтың дауысы маңызды – заңгер
Автор: Нұрсұлтан Тілектесов.
Бір жағадан бас, бір жеңнен қол шығарып, ел болашағын бірге айқындайық.
Алматылық заңгер, сарапшылар азаматтарды референдумда таңдау жасауға шақырды.
Олардың сөзінше, ата заңға енгізілетін өзгерістер жаңа Қазақстанды құрудың алғышарттары.
5 маусым күні өтетін саяси науқан қарапайым сайлау форматында өтеді.
Бүгінде Алматыда 574 участке қарастырылып отыр.
Дауыс беру таңғы сағат 07:00-де басталып, кешкі 20:00-де аяқталады.
Түрлі себептермен участкеге келе алмайтын немесе мүмкіндігі шектеулі жандар үйлерінде отырып-ақ өз таңдауларын жасай алады.
Ол үшін арнайы мамандар жұмыс істейді.
Өмірәлі Жалаири, ҚР Президенті жанындағы адам құқығы жөніндегі комиссия мүшесі, заң ғылымдарының докторы:
Конституцияда биліктің қайнар көзі халық деп жазулы тұр.
Халық мемлекетті басқаруға қатысуы керек өзі.
Сол қатысудың бір түрі осы - референдум.
Мен халықтың 80 пайызы мақұлдап, соған қатыса ма деген ойым бар.
Референдумды қолдау штабының кезекті кездесуі Қостанайда өтті.
Конституциялық өзгеріске әр қазақстандықтың үн қосуға құқы бар.
Референдумды қолдау республикалық штабы өкілдерінің пікірі осыған саяды.
Аталған ұйымның кезекті көшпелі кездесуі Тобыл өңірінде өтті.
Спикерлер реформалар төңірегінде пікір алмасты.
Ақмола, Солтүстік Қазақстан, Павлодар, Қостанай облысындағы референдумға дайындық жұмыстары сараланды.
Жиналғандар ұсынылатын өзгерістер ел болашағы үшін маңызды саяси бастама екенін атап өтті.
Бек Мұқашев, референдумды қоғамдық қолдау республикалық штабының төрағасы: 
- Халық әрине өздерінің ұсыныстарын айтып жатыр.
Сұрақтарын қойып жатыр.
Жер мәселесі бар.
Құқықтық жағы бар.
Сосын өзін өзі басқару органдарының жұмысы.
Мәслихаттар, депутаттар сайлауы бар.
Соның бәрін тығыз талқылап, соның бәрін халыққа түсіндіріп айтып жатырмыз.
Халықтың пікірін тыңдап, сұрақтардың бәрін жинақтап жатырмыз.
Шетелдегі сайлау учаскелері референдумға әзір.
Автор: Нұрсұлу Қасым.
Конституцияға өзгерістер мен толықтырулар енгізу жөніндегі референдумға Қазақстан азаматтары шетелде де қатыса алады.
Ол үшін 52 шет мемлекетте 65 учаскелік комиссия құрылды.
Қазақстан елшіліктері мен консулдықтары жанынан құрылған учаскелерде қазір референдумға дайындық қызу жүріп жатыр.
Оқу, жұмыс бабымен жат жерде тұрып жатқан қазақстандықтар 5 маусым күні таңғы 07:00-ден кешкі сағат 20:00-ге дейін дипломатиялық өкілдікке барып, дауыс бере алады.
Тимур Сұлтанғожин, ҚР Бельгиядағы елшілігі жанындағы №241 сайлау учаскесі комиссиясының төрағасы:
Шетелдегі дауыс беру процесін уақытылы және толықтай дайындау үшін азаматтарымызды өздеріне жақын сайлау учаскесіне алдын ала хабарласып, сайлаушылар тізіміне тіркелуді сұраймыз.
Қазір Бельгияда ресми консулдық есепте 200-дей адам тұр.
Мемлекет басшысының референдум өткізу туралы бастамасына шетелдегі азаматтарымыздың қызығушылығы жоғары екенін ескере отырып, олар белсенді дауыс береді деген үміттеміз.
​ РЕФЕРЕНДУМ: ХАЛЫҚ ДАУСЫ ШЕШУШІ РӨЛ АТҚАРАДЫ.
Өңірге іс-сапармен ҚР Парламенті Мәжілісінің депутаттары Магеррам Магеррамов, Аветик Амирханян мен Вакиль Набиев келді.
Олар алдағы бір апта бойы аудандарды аралап, тұрғындармен кездеседі.
Мақсат - алдағы референдумның маңызы және Ата заңға енгізілетін өзгерістердің мән-жайы туралы түсіндіру жұмыстарын жүргізу.
Сапардың алғашқы күні мәжілісмендер Қазақстан халқы ассамблеясында этномәдени бірлестіктердің өкілдерімен жүздесті.
Бас қосуда мәжілісмендер алдағы референдумның маңызына тоқталды.
Халық қолдаған жағдайда 33 бабқа 56 түзету енгізілмек.
Екі бөлімнің атауы өзгереді.
Сондай-ақ, Президенттің өкілеттігі қысқарып, Парламент пен Мәслихаттардың рөлі күшейеді.
Конституциялық сот құрылады.
Кездесу барысында мәжілісмендер референдумнан кейін халықтың өмір сүру сапасы жақсы жаққа өзгеретінін айтып, дауыс беруге шақырды.
Этномәдени бірлестіктердің өкілдері ел үшін аса маңызды саяси науқанды қолдап отыр.
МАГЕРРАМ МАГЕРРАМОВ, ҚР ПАРЛАМЕНТІ МӘЖІЛІСІНІҢ ДЕПУТАТЫ:
Алдағы уақытта Президент облыстар мен республикалық маңызы бар қалалардың әкімі лауазымына баламалы негізде кемінде екі кандидатура ұсына алады.
Енді әкімдерді сайлау кезінде олар Президенттің және мәслихаттардың іріктеуінен өтеді.
Басқа да көптеген өзгерістер болады.
Сондықтан мен баршаларыңызды 5 маусым күні өтетін референдумға қатысуға шақырамын.
Ел тағдырына бей-жай қарамаңыздар.
Бүгін, 26 мамырда референдумды қоғамдық қолдау жөніндегі республикалық штабтың көшпелі отырысы өтті.
5 маусымда Конституцияға өзгерістер мен толықтырулар қабылдау бойынша жалпыхалықтық Референдум өтеді.
Осы күннің саяси маңыздылығын насихаттау мақсатында Қостанай қаласында, КРУ базасында.
А.Байтұрсыновтың қатысуымен Ақмола, Солтүстік Қазақстан, Павлодар және Қостанай облыстары мәслихаттарының хатшылары мен өңірлік штабтар басшыларының көшпелі кездесуі өтті.
Көшпелі отырысқа облыстың қоғамдық кеңесінің мүшелері, облыстық мәслихаттың депутаттары, аудандық және қалалық мәслихаттардың хатшылары, кәсіподақтардың, ардагерлер ұйымдарының, саяси партиялардың, басқа да үкіметтік емес ұйымдар мен қоғамдық бірлестіктердің өкілдері, бұқаралық ақпарат құралдары қатысты.
Мәслихат хатшылары кездесу басталғанға дейін Ахмет Байтұрсыновтың ескерткішіне гүл шоқтарын қоюға қатысты.
Кездесудің модераторы референдумды қоғамдық қолдау жөніндегі республикалық штабтың және "Қазақстан мәслихаттары депутаттарының бірлестігі" республикалық қоғамдық бірлестігінің төрағасы Төлеубек Мұқашев болды.
Отырысты ашқан Қостанай облыстық мәслихатының хатшысы Сайлаубек Ещанов кездесудің мақсаты референдумды қолдау болып табылатынын, ол халық билігінің жарқын үлгісі, әрбір қазақстандық өзінің азаматтық ұстанымын білдіре отырып, жаңа Қазақстанды құруға тікелей үлес қосатынына үлгі болатынын атап өтті.
Отырысты жалғастыра отырып, Төлеубек Мұқашев cсөйледі. 
Референдум-халық билігінің жарқын үлгісі, әрбір қазақстандықтың өзінің азаматтық ұстанымын білдіре отырып, жаңа Қазақстанды құруға тікелей үлес қосуының жарқын мысалы.
Мемлекет басшысының жаңа Қазақстанды, референдум өткізумен екінші республиканы құру туралы идеясының басталуы-тарихи оқиға.
Өйткені, бұл 27 жылдан кейін өтетін екінші Референдум.
Бұрын Конституцияға өзгерістер талқыланып, Парламентке енгізілді.
Референдумның тарихи маңызы-бұл жалпы ұлттың тағдырына қатысты мәселелерді халықтың талқылауына шығару, демократияның негіздерін бекіту, оның мемлекеттік билікке тікелей қатысуын қамтамасыз ету.
Павлодар облыстық мәслихатының хатшысы Ернұр Айткенов ақпараттық-түсіндіру жұмыстары басталғаннан бері Павлодар облысының барлық деңгейдегі депутаттары 50 мыңға жуық адамды қамти отырып, 300-ден астам кездесу мен іс-шара өткізгенін баяндады.
Ақмола облысы бойынша референдум жөніндегі өңірлік штаб төрағасы Ерлан Закирьянов өз сөзінде халықпен кездесу кезінде тұрғындар арасында Президент өкілеттігін қысқарту, Парламент пен мәслихаттардың рөлін күшейту, азаматтардың мемлекетті басқаруға қатысуын кеңейту мәселелері ерекше қызығушылық тудыратынын атап өтті.
Референдум өткізу бойынша ел азаматтарының алдына қойылған міндеттерді жүзеге асыру мақсатында "Қазақстан мәслихаттары депутаттарының бірлестігі" республикалық қоғамдық бірлестігінің бастамасымен республика көлемінде және өңірлерде қоғамдық штаб құрылды.
Бұл қоғамдық штабтарға үкіметтік емес ұйымдардың, зиялы қауымның, бұқаралық ақпарат құралдарының және саяси партиялардың ("Аманат", "Ақжол", "Ауыл") өкілдері, қоғам қайраткерлері, жас мамандар, мәслихат депутаттары, мемлекеттік органдардың өкілдері, жоғары оқу орындарының ректорлары, этномәдени бірлестіктер мен білім беру саласының өкілдері кірді.
Бүгін референдумды қоғамдық қолдау жөніндегі республикалық штаб пен өңірлердің қоғамдық штабтары республика көлемінде ақпараттық-насихаттау жұмыстарын кеңінен және белсенді жүргізуде.
Референдум: Конституцияда не өзгеруі мүмкін?
Автор: Аружан АМАНГЕЛЬДЫю
Қазақстан азаматтары түзетулерге дауыс берсе, еліміздің бас заңы қандай болмақ.
Референдум - мемлекеттік маңызы бар мәселені халықтық дауысқа салу деген мағынаны беретін ұғым.
Алғаш рет бұл сөз 1802 жылы Швейцарияда қолданылды.
Содан бері ол елде 521 рет өткізіліпті.
Ал тәуелсіз Қазақстан тарихындағы алғашқы Референдум сонау 1995 жылы өткізіліп, бірауыздан Ата Заң қабылданды.
Содан бері екі мәрте өзгеріске ұшырады.
Араға 27 жыл салып, 5 маусым күні Қазақстанда Конституцияға өзгерістер мен толықтырулар енгізу бойынша республикалық төртінші референдум өтеді.
Әлемдік практикаға жүгінетін болсақ, халықтың еркін түрде жасалған әділетті таңдауының арқасында ең озық дамыған мемлекеттер қазіргі дәрежеге жетіп отыр.
Жалпыхалықтық талқылауға салынып, еліміздің Конституциясына да заман талабына сай өзгертулер енгізілуі тиіс.
Сонда ғана біздің қоғамда ілгері даму болады.
Өлім жазасына түпкілікті тыйым салую
Конституцияның қолданыстағы редакциясында мемлекетке опасыздық жасаған, террористік қылмыстарға бел буған азаматтар өлім жазасына кесіледі делінген.
2021 жылдың соңында Қасым-Жомарт Тоқаев өлім жазасын толығымен алып тастау туралы заңға қол қойды.
Ол бірқатар құқық қорғаушылардың пікірімен келісіп, заңның күшін мүдірместен жою керектігін хабарлады.
Алайда, конституцияның жаңа редакциясында 15-баптың 2-тармағы келесідей болмақ: "Адамды өз еркімен өмірінен айыруға ешкімнің құқығы жоқ, өлім жазасына тыйым салынады".
Кім ендігі партиялық емес?
Қасым-Жомарт Тоқаев өз жолдауында Қазақстан Президенті өкілеттігі кезінде ешбір саяси партияның мүшесі болмауы керек екенін бірнеше рет атап көрсетті.
Ал 26 сәуірде мемлекет басшысы өзі басқарған "Аманат" (бір кездегі "Нұр Отан") партиясынан шықты.
Мәжіліс спикері Ерлан Қошанов партияның жаңа төрағасы атанды.
Конституцияның жаңа редакциясында республика президенті саяси партияның мүшесі болмауы тиіс деп жазылған.
Бұл мүмкіндік те жоққа шығарылады:
Конституциялық Соттың төрағалары мен судьялары,
Жоғарғы Соттың және басқа соттардың судьялары,
Орталық сайлау комиссиясының төрағалары мен мүшелері,
Жоғарғы есеп палатасының төрағалары мен мүшелері,
Әскери қызметкерлер,
Ұлттық қауіпсіздік органдарының қызметкерлері,
Құқық қорғау органдарының қызметкерлері.
Бірінші президент енді президент бола алмай ма?
Конституцияның 42-бабында ерекше пункт бар.
Бір адам екі реттен артық Қазақстан президенті болып сайлана алмайтыны айтылған.
Бірақ бұл шектеу қазір республиканың тұңғыш президенті Нұрсұлтан Назарбаевқа қатысты емес.
Алайда, жаңа Конституцияда бұл тармақ өзгертіледі.
Сөйтіп, Нұрсұлтан Назарбаев президенттік сайлауға қайта түскісі келсе, екі мерзімнен артық билік жүргізу құқығынан айырылады.
Сонымен қатар, бапта "бұрынғы президенттер" атауы "экс-президенттер" деп ауыстырылады.
Президенттің туыстары мемлекеттік қызмет атқара алмайды
Қасым-Жомарт Тоқаевтың бастамасымен жаңа Конституцияға "Президенттің жақын туыстары саяси мемлекеттік қызметшілер, квазимемлекеттік сектор субъектілері басшылары лауазымдарын атқаруға құқығы жоқ" деген тармақ қосу ұсынылды.
Ендігі Елбасы мәртебесі Конституциямен белгіленбей ме?
Конституцияның 46-бабынан "Қазақстан Республикасы Тұңғыш Президентінің мәртебесі мен өкілеттігі Республика Конституциясымен және конституциялық заңмен айқындалады" деген тармақты алып тастау жоспарланды.
Тұңғыш президент мәртебесі тұрақты деп көрсетілген 91-баптағы ақпарат жойылады.
Билік иесі-халық?
Артық түсіндірмелерден гөрі, қалай болғанын және ендігі қалай түрленетінін салыстырмалы түрде көрсетсек жөн.
Конституцияның 6-бабының 3-тармағының қолданыстағы редакциясында:
Жер және оның қойнауы, су, өсімдіктер мен жануарлар дүниесі, басқа да табиғи ресурстар мемлекет меншігінде.
Жаңа редакцияда: "Жер және оның қойнауы, су, өсімдіктер мен жануарлар дүниесі, басқа да табиғи ресурстар халыққа тиесілі. Халық атынан меншік құқығын мемлекет жүзеге асырады" деп өзгертіледі.
Президент кейбір өкілеттіктерін жоғалтады
Қасым-Жомарт Тоқаев халыққа жолдауында суперпрезиденттік басқарудан президенттік басқару түріне көшу қажеттілігі, ал парламентке көбірек өкілеттіктер берілуін атап көрсетті.
Осыған байланысты Қазақстан Президенті бұдан былай облыс, республикалық маңызы бар қала мен астана әкімдерінің шешімдеріне араласуға құқығы жоқ.
Тіпті, бұл тармақты Конституциядан түбегейлі алып тастау жоспарланып отыр.
Қазір Қазақстан Президенті Сенатқа 15 депутатты тағайындайды.
Конституцияның жаңа редакциясында президент тек Сенаттың 10 депутатын белгілейді.
Оның бесеуі – Қазақстан халқы Ассамблеясының (ҚХА) ұсынысы бойынша тағайындалады.
Бұл белгілі-бір дәрежеде мемлекет басшысының парламентке ықпал ету әсерін төмендетеді.
Сонымен қатар, президент облыс, қала және астана әкімдігіне кандидаттарды осы облыстар мен қалалар мәслихаттарының депутаттарымен келісіп сайлайды.
Мемлекет басшысы екі кандидаттан артық ұсына алмайды.
Көпшілік кімге дауыс береді, сол әкім болып сайланады.
Президенттің жаңа өкілеттіктері
Заң бойынша Президент Ұлттық қауіпсіздік комитетінің, Ұлттық банктің төрағаларын және Бас прокурорды тағайындайды.
Енді ол Жоғарғы Сот Кеңесі мен Конституциялық соттың төрағаларын да белгілейді.
Әрине, ол үшін сенат келісімі де қажет болады.
Сенат ендігі заң қабылдамайды
Сенаттың заң қабылдамай, тек мәжіліс бекіткен заң жобаларын мақұлдауын немесе кері жібереуін жүзеге асыру да Қасым-Жомарт Тоқаевтың бастамасы.
Қазір Конституцияда заңнамалық актілер депутаттар жалпы санының көпшілік даусымен қабылданады.
Жаңа редакциясында заңдарды Мәжіліс қабылдайды, ал Сенат бекітетін болады.